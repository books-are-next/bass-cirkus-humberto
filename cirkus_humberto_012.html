<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="VII">
    <meta name="apple-mobile-web-app-capable" content="yes">
    <title>VII</title>
    <link rel="stylesheet" href="./style/style.min.css" media="screen" integrity="sha256-bkYAKKbty6Urm53n6a6CsGXteoeLa0H0lTaDh1TpOAQ=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./cirkus_humberto_011.html">
    <link rel="next" href="./cirkus_humberto_013.html">
    <meta name="nb-order" content="8">
    <link rel="self" href="cirkus_humberto_012.html">
    <meta name="nb-identifier" content="bass-cirkus-humberto-eec2993">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6496" data-nb-chars="36969">
    <nav role="doc-toc">
      <ul class="plain section">
        <li><a href="cirkus_humberto_005.html">ČÁST PRVNÍ</a>
          <ul class="plain">
            <li><a href="cirkus_humberto_006.html">I</a></li>
            <li><a href="cirkus_humberto_007.html">II</a></li>
            <li><a href="cirkus_humberto_008.html">III</a></li>
            <li><a href="cirkus_humberto_009.html">IV</a></li>
            <li><a href="cirkus_humberto_010.html">V</a></li>
            <li><a href="cirkus_humberto_011.html">VI</a></li>
            <li><a href="cirkus_humberto_012.html">VII</a></li>
            <li><a href="cirkus_humberto_013.html">VIII</a></li>
          </ul>
        </li>
        <li><a href="cirkus_humberto_014.html">ČÁST
            DRUHÁ</a>
          <ul class="plain">
            <li><a href="cirkus_humberto_015.html">I</a></li>
            <li><a href="cirkus_humberto_016.html">II</a></li>
            <li><a href="cirkus_humberto_017.html">III</a></li>
            <li><a href="cirkus_humberto_018.html">IV</a></li>
            <li><a href="cirkus_humberto_019.html">V</a></li>
            <li><a href="cirkus_humberto_020.html">VI</a></li>
            <li><a href="cirkus_humberto_021.html">VII</a></li>
            <li><a href="cirkus_humberto_022.html">VIII</a></li>
            <li><a href="cirkus_humberto_023.html">IX</a></li>
            <li><a href="cirkus_humberto_024.html">X</a></li>
            <li><a href="cirkus_humberto_025.html">XI</a></li>
            <li><a href="cirkus_humberto_026.html">XII</a></li>
            <li><a href="cirkus_humberto_027.html">XIII</a></li>
            <li><a href="cirkus_humberto_028.html">XIV</a></li>
            <li><a href="cirkus_humberto_029.html">XV</a></li>
            <li><a href="cirkus_humberto_030.html">XVI</a></li>
          </ul>
        </li>
        <li><a href="cirkus_humberto_031.html">ČÁST
            TŘETÍ</a>
          <ul class="plain">
            <li><a href="cirkus_humberto_032.html">I</a></li>
            <li><a href="cirkus_humberto_033.html">II</a></li>
            <li><a href="cirkus_humberto_034.html">III</a></li>
            <li><a href="cirkus_humberto_035.html">IV</a></li>
            <li><a href="cirkus_humberto_036.html">V</a></li>
            <li><a href="cirkus_humberto_037.html">VI</a></li>
            <li><a href="cirkus_humberto_038.html">VII</a></li>
            <li><a href="cirkus_humberto_039.html">VIII</a></li>
            <li><a href="cirkus_humberto_040.html">IX</a></li>
            <li><a href="cirkus_humberto_041.html">X</a></li>
            <li><a href="cirkus_humberto_042.html">XI</a></li>
            <li><a href="cirkus_humberto_043.html">XII</a></li>
            <li><a href="cirkus_humberto_044.html">XIII</a></li>
            <li><a href="cirkus_humberto_045.html">XIV</a></li>
          </ul>
        </li>
        <li><a href="cirkus_humberto_046.html">ČÁST
            ČTVRTÁ</a>
          <ul class="plain">
            <li><a href="cirkus_humberto_047.html">I</a></li>
            <li><a href="cirkus_humberto_048.html">II</a></li>
            <li><a href="cirkus_humberto_049.html">III</a></li>
            <li><a href="cirkus_humberto_050.html">IV</a></li>
            <li><a href="cirkus_humberto_051.html">V</a></li>
            <li><a href="cirkus_humberto_052.html">VI</a></li>
            <li><a href="cirkus_humberto_053.html">VII</a></li>
            <li><a href="cirkus_humberto_054.html">VIII</a></li>
            <li><a href="cirkus_humberto_055.html">IX</a></li>
            <li><a href="cirkus_humberto_056.html">X</a></li>
            <li><a href="cirkus_humberto_057.html">XI</a></li>
            <li><a href="cirkus_humberto_058.html">XII</a></li>
            <li><a href="cirkus_humberto_059.html">XIII</a></li>
            <li><a href="cirkus_humberto_060.html">XIV</a></li>
            <li><a href="cirkus_humberto_061.html">XV</a></li>
          </ul>
        </li>
        <li><a href="cirkus_humberto_062.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">VII</span></h1>
        <section>
          <p class="chunk" data-nb-ref-number="2" data-nb-words="126" data-nb-chars="771"><span class="idea" data-nb-ref-number="2" id="idea2" data-nb-words="126" data-nb-chars="771">Nazítří v&nbsp;poledne obědvali oba Karasové u&nbsp;paní Langermannové naposledy. Po&nbsp;obědě se&nbsp;podle rozkazu stěhovali do&nbsp;maringotek. Loučení nebylo jednoduché, Karas byl tu&nbsp;přece podnájemníkem už&nbsp;kolikerý rok a&nbsp;tentokrát odcházel na&nbsp;prahu vlastní sezóny. Byla to&nbsp;velká událost pro ty&nbsp;malé lidi, že&nbsp;se&nbsp;tak jako zázrakem uchytil uprostřed nezaměstnanosti; a&nbsp;naopak zase on&nbsp;věděl, že&nbsp;hodné paní Langermannové nastává ošklivé léto, když přišla o&nbsp;celou partu strávníků. A&nbsp;pak tu&nbsp;byl Vašek, kterého si&nbsp;za&nbsp;těch pár dní zamilovala, a&nbsp;Vaškovi nadešel rozchod s&nbsp;Růženkou, s&nbsp;tímto prvním koníčkem jeho cirkusáckých snů. Tož tu&nbsp;byly i&nbsp;slzičky na&nbsp;krajíčku a&nbsp;mnoho slibů, že&nbsp;vrátí-li se&nbsp;zdrávi na&nbsp;zimu do&nbsp;Hamburku, docela určitě vyhledají paní Langermannovou a&nbsp;snad se, doufejme, u&nbsp;ní&nbsp;i&nbsp;ubytují.</span></p>
          <p class="chunk" data-nb-ref-number="3" data-nb-words="136" data-nb-chars="796"><span class="idea" data-nb-ref-number="3" id="idea3" data-nb-words="136" data-nb-chars="796">Za&nbsp;cirkusem bylo kolem maringotek rušno a&nbsp;hlučno, celý cirkus si&nbsp;sem snášel zavazadla a&nbsp;všeliké libůstky, od&nbsp;nichž se&nbsp;lidé nerozlučují, od&nbsp;klece s&nbsp;kanárem až&nbsp;po&nbsp;květináče s&nbsp;kytkami. Karas přišel jen se&nbsp;svým batůžkem. Vyhledal si&nbsp;vůz číslo osm. Když jej otevřel, našel uvnitř Kerholce rozvěšujícího své šatstvo vzadu na&nbsp;háky. Vašek vylezl hned za&nbsp;tátou a&nbsp;byl velmi zklamán. Očekával krásný pohodlný domeček, jako měl kapitán Gambier, a&nbsp;našel pouhou dělnickou noclehárnu na&nbsp;čtyřech kolech. Vlevo i&nbsp;vpravo bylo nad sebou po&nbsp;třech kavalcích, takže každý nocležník lezl tu&nbsp;na&nbsp;své kutě spíše jako do&nbsp;šuplete než na&nbsp;postel. A&nbsp;vzadu stála na&nbsp;dvou židlích dvě plechová umyvadla, dvě konve na&nbsp;vodu, malá skříňka se&nbsp;šesti zásuvkami na&nbsp;klíč pro uložení drobných věcí a&nbsp;nad tím kol dokola trčely háky na&nbsp;šaty.</span></p>
          <p class="chunk" data-nb-ref-number="4" data-nb-words="143" data-nb-chars="776"><span class="idea" data-nb-ref-number="4" id="idea4" data-nb-words="143" data-nb-chars="776">„Inu,“ povídal Kerholec, když spatřil udivený pohled Karasův, „říkal jsem ti, že&nbsp;to&nbsp;hotel U&nbsp;arcivévody Štěpána nebude. Tak vznešený raťafák nemáš, aby se&nbsp;ti&nbsp;do&nbsp;tý&nbsp;ďoury nevešel, a&nbsp;až&nbsp;se&nbsp;ti&nbsp;bude chtít kejchat, otočíš se&nbsp;na&nbsp;bok, aby ses nebřink do&nbsp;čela. Bude-li horko, otevřeme okna i&nbsp;dveře a&nbsp;pokocháš se&nbsp;nádherným vzduchem boží přírodičky, bude-li zima, to&nbsp;se&nbsp;tu&nbsp;spojenými silami zadejcháme jak v&nbsp;lázni. Ostatně je&nbsp;to&nbsp;tu&nbsp;jen na&nbsp;přespání. Od&nbsp;rána do&nbsp;noci budeme přece venku, ať&nbsp;jsme na&nbsp;place, nebo ať&nbsp;se&nbsp;jede. A&nbsp;kdybychom se&nbsp;jen tak chtěli schovat v&nbsp;dešti nebo tak, dají se&nbsp;horní kavalce sklopit a&nbsp;na&nbsp;středních se&nbsp;pak sedí jako u&nbsp;maminky na&nbsp;kanapeti. Hlavně, člověče, že&nbsp;to&nbsp;s&nbsp;tebou pořád jede, ať&nbsp;se&nbsp;vrtneš, kam se&nbsp;vrtneš, tvůj kutloch jde s&nbsp;tebou a&nbsp;to&nbsp;je&nbsp;přece náramný fortel.“</span></p>
          <p class="chunk" data-nb-ref-number="5" data-nb-words="9" data-nb-chars="68"><span class="idea" data-nb-ref-number="5" id="idea5" data-nb-words="9" data-nb-chars="68">„Nu, spánembohem,“ odevzdával se&nbsp;Karas osudu, „jakpak budeme ležet?“</span></p>
          <p class="chunk" data-nb-ref-number="6" data-nb-words="70" data-nb-chars="368"><span class="idea" data-nb-ref-number="6" id="idea6" data-nb-words="70" data-nb-chars="368">„Já mám čtyřku. To&nbsp;je&nbsp;prostřední kavalec vpravo. Já&nbsp;musím být první venku a&nbsp;kdykoli vyletět, proto mám forhont. Ty&nbsp;budeš spát na&nbsp;šestce pode mnou a&nbsp;Vašek na&nbsp;dvojce nahoře. Můžeš si&nbsp;to&nbsp;s&nbsp;ním prohodit, ale neleze se&nbsp;tam lehce a&nbsp;takový kluk tam vyletí jak veverka. Co&nbsp;říkáš, Vašíku?“ Vašík neříkal nic. Ale bylo na&nbsp;něm vidět, že&nbsp;se&nbsp;mu&nbsp;to&nbsp;nějak nezdá. „Tobě se&nbsp;to&nbsp;nelíbí?“</span></p>
          <p class="chunk" data-nb-ref-number="7" data-nb-words="9" data-nb-chars="49"><span class="idea" data-nb-ref-number="7" id="idea7" data-nb-words="9" data-nb-chars="49">„Já myslel, že&nbsp;budu mít domeček, jako má&nbsp;dontér.“</span></p>
          <p class="chunk" data-nb-ref-number="8" data-nb-words="2" data-nb-chars="11"><span class="idea" data-nb-ref-number="8" id="idea8" data-nb-words="2" data-nb-chars="11">„Jako kdo?“</span></p>
          <p class="chunk" data-nb-ref-number="9" data-nb-words="3" data-nb-chars="19"><span class="idea" data-nb-ref-number="9" id="idea9" data-nb-words="3" data-nb-chars="19">„Jako ten kapitán.“</span></p>
          <p class="chunk" data-nb-ref-number="10" data-nb-words="47" data-nb-chars="257"><span class="idea" data-nb-ref-number="10" id="idea10" data-nb-words="47" data-nb-chars="257">„Ach tak, jako domptér, ale ano, Vašíčku, budeš mít takový domeček, ale až&nbsp;budeš tím domptérem. A&nbsp;na&nbsp;to&nbsp;se&nbsp;teprve budeš muset učit. Vždyť ty&nbsp;tu&nbsp;taky budeš jen na&nbsp;noc, u&nbsp;koní potřebujeme každého, i&nbsp;takového chlapce, jako jsi ty. Líbili se&nbsp;ti&nbsp;koníčkové, viď?“</span></p>
          <p class="chunk" data-nb-ref-number="11" data-nb-words="1" data-nb-chars="6"><span class="idea" data-nb-ref-number="11" id="idea11" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="12" data-nb-words="9" data-nb-chars="47"><span class="idea" data-nb-ref-number="12" id="idea12" data-nb-words="9" data-nb-chars="47">„Jak tě&nbsp;Hans provezl na&nbsp;té&nbsp;malé strakaté Mary!“</span></p>
          <p class="chunk" data-nb-ref-number="13" data-nb-words="5" data-nb-chars="27"><span class="idea" data-nb-ref-number="13" id="idea13" data-nb-words="5" data-nb-chars="27">„Ano. Mary pojede s&nbsp;sebou?“</span></p>
          <p class="chunk" data-nb-ref-number="14" data-nb-words="14" data-nb-chars="67"><span class="idea" data-nb-ref-number="14" id="idea14" data-nb-words="14" data-nb-chars="67">„Ovšem, Vašíčku. A&nbsp;když se&nbsp;ti&nbsp;to&nbsp;tak líbilo, pojedeš ve&nbsp;dne na&nbsp;ní.“</span></p>
          <p class="chunk" data-nb-ref-number="15" data-nb-words="5" data-nb-chars="30"><span class="idea" data-nb-ref-number="15" id="idea15" data-nb-words="5" data-nb-chars="30">„Jistě? Já&nbsp;pojedu na&nbsp;koníčku?“</span></p>
          <p class="chunk" data-nb-ref-number="16" data-nb-words="4" data-nb-chars="21"><span class="idea" data-nb-ref-number="16" id="idea16" data-nb-words="4" data-nb-chars="21">„Když ti&nbsp;to&nbsp;povídám…“</span></p>
          <p class="chunk" data-nb-ref-number="17" data-nb-words="16" data-nb-chars="86"><span class="idea" data-nb-ref-number="17" id="idea17" data-nb-words="16" data-nb-chars="86">„Jejda, táto, to&nbsp;bude ohromný. Viděl jsi, táto, tu&nbsp;Mary? Ta&nbsp;ti&nbsp;je&nbsp;krásná, jak fizule.“</span></p>
          <p class="chunk" data-nb-ref-number="18" data-nb-words="19" data-nb-chars="97"><span class="idea" data-nb-ref-number="18" id="idea18" data-nb-words="19" data-nb-chars="97">„No vidíš, ale to&nbsp;se&nbsp;opravdu musíš učit jezdit v&nbsp;sedle a&nbsp;pěkně ji&nbsp;ovládat, aby s&nbsp;tebou neutekla.“</span></p>
          <p class="chunk" data-nb-ref-number="19" data-nb-words="17" data-nb-chars="86"><span class="idea" data-nb-ref-number="19" id="idea19" data-nb-words="17" data-nb-chars="86">„Kdepak, to&nbsp;já&nbsp;si&nbsp;ji&nbsp;pevně přidržím. Jak jsem na&nbsp;ní&nbsp;jel, to&nbsp;přece neměla žádnou uzdu!“</span></p>
          <p class="chunk" data-nb-ref-number="20" data-nb-words="18" data-nb-chars="99"><span class="idea" data-nb-ref-number="20" id="idea20" data-nb-words="18" data-nb-chars="99">„Tak se&nbsp;zatím proskoč venku, abys nám tu&nbsp;nepřekážel, a&nbsp;já&nbsp;pak řeknu Hansovi, aby tě&nbsp;naučil jezdit.“</span></p>
          <p class="chunk" data-nb-ref-number="21" data-nb-words="16" data-nb-chars="83"><span class="idea" data-nb-ref-number="21" id="idea21" data-nb-words="16" data-nb-chars="83">„Hernajs, to&nbsp;bude báječný. Já&nbsp;se&nbsp;na&nbsp;ni&nbsp;půjdu podívat. Smím se&nbsp;jít podívat na&nbsp;Mary?“</span></p>
          <p class="chunk" data-nb-ref-number="22" data-nb-words="12" data-nb-chars="69"><span class="idea" data-nb-ref-number="22" id="idea22" data-nb-words="12" data-nb-chars="69">„Smíš. A&nbsp;Hansovi řekni, že&nbsp;pan Kerholec poručil, že&nbsp;pojedeš na&nbsp;Mary.“</span></p>
          <p class="chunk" data-nb-ref-number="23" data-nb-words="40" data-nb-chars="234"><span class="idea" data-nb-ref-number="23" id="idea23" data-nb-words="40" data-nb-chars="234">Vašek jásavě vyrazil z&nbsp;maringotky, narazil si&nbsp;svou novou čepici, kterou mu&nbsp;táta před polednem koupil, a&nbsp;hvízdaje šupajdil si&nbsp;ke&nbsp;stájím. Karas starší rozepjal batoh a&nbsp;vytáhl své věci. Dva háky mu&nbsp;stačily na&nbsp;celou jeho i&nbsp;synovu hábu<a href="./resources/undefined">[6]</a>.</span></p>
          <p class="chunk" data-nb-ref-number="24" data-nb-words="11" data-nb-chars="63"><span class="idea" data-nb-ref-number="24" id="idea24" data-nb-words="11" data-nb-chars="63">„Kdopak bude s&nbsp;námi na&nbsp;druhé půlce?“ zeptal se&nbsp;přitom Kerholce.</span></p>
          <p class="chunk" data-nb-ref-number="25" data-nb-words="21" data-nb-chars="125"><span class="idea" data-nb-ref-number="25" id="idea25" data-nb-words="21" data-nb-chars="125">„Samí hodní hoši a&nbsp;našinci,“ odpovídal Kerholec mezi kramařením, „to víš, že&nbsp;si&nbsp;k&nbsp;sobě do&nbsp;vozu nevyberu dacana. Číslo jedna…“</span></p>
          <p class="chunk" data-nb-ref-number="26" data-nb-words="99" data-nb-chars="598"><span class="idea" data-nb-ref-number="26" id="idea26" data-nb-words="99" data-nb-chars="598">Karas si&nbsp;všiml při vstupu, že&nbsp;kavalce mají kovové štítky s&nbsp;čísly. To&nbsp;byla taky jedna vášeň Petra Berwitze. Latinská krev v&nbsp;něm vedla ho&nbsp;k&nbsp;okázalostem a&nbsp;k&nbsp;pompéznosti, německý základ se&nbsp;projevoval stálým sklonem k&nbsp;pořádku, k&nbsp;přesnosti a&nbsp;k&nbsp;dokonalé organizaci. Začal číslovat své vozy, když ještě je&nbsp;mohl na&nbsp;mrknutí oka přehlédnout, pak když vozů přibývalo, dal očíslovat každé lůžko v&nbsp;nich a&nbsp;Steenhouwer vedl výkaz, která lůžka jsou obsazena a&nbsp;která volná. Dnes po&nbsp;hlášení Kerholcově udělal na&nbsp;svém plánu křížek v&nbsp;okénkách VIII/2 a&nbsp;VIII/6, což znamenalo příchod obou Karasů do&nbsp;maringotky Kerholcovy.</span></p>
          <p class="chunk" data-nb-ref-number="27" data-nb-words="342" data-nb-chars="1810"><span class="idea" data-nb-ref-number="27" id="idea27" data-nb-words="342" data-nb-chars="1810">„Číslo jedna,“ povídal Kerholec, „je nějaký Honza Bureš, bejvalej vzdělanec. Co&nbsp;byl a&nbsp;co&nbsp;se&nbsp;s&nbsp;ním stalo, že&nbsp;šel k&nbsp;cirkusu, to&nbsp;nikdo neví. A&nbsp;taky se&nbsp;tu&nbsp;nikdo po&nbsp;tom neptá. Tady platí člověk, co&nbsp;je, a&nbsp;ne, co&nbsp;byl. Až&nbsp;budeš s&nbsp;námi delší čas, poznáš u&nbsp;cirkusu plno všelijakejch ‚bejvalejch‘. Ale nikdo jim na&nbsp;to&nbsp;nemaká, když s&nbsp;tím nezačnou sami. Copak člověk může vědět, co&nbsp;druhýho člověka zmáčklo a&nbsp;na&nbsp;co&nbsp;je&nbsp;bolavej. Beztoho to&nbsp;všecko jednoho dne vyleze. Když je&nbsp;člověk na&nbsp;kolech týdny, měsíce a&nbsp;léta, každou chvíli pod jiným nebem, jednou přijde takový večer, kdy i&nbsp;učiněný Nepomuk vyklopí svoje tajemství. U&nbsp;toho Bureše jsme jen vypozorovali, že&nbsp;s&nbsp;námi nikdáž nevjel do&nbsp;Prahy. Třikrát jsme tam byli, co&nbsp;je&nbsp;tady, a&nbsp;třikrát se&nbsp;vždycky před Prahou zdejch a&nbsp;pak zas někde za&nbsp;Prahou objevil. A&nbsp;vždycky měl takový pitomý výmluvy, že&nbsp;bychom jiného s&nbsp;tím hnali od&nbsp;boudy. Ale Bureš je&nbsp;náhodou tak hodný kluk, že&nbsp;jsem řek ostatním, aby nad tím udělali kříž a&nbsp;nechali ho&nbsp;být. Mezi námi je&nbsp;von herec; to&nbsp;von mluví, káže, deklamuje, hází rukama, pimprlákuje, hotovej Matěj Kopecký. Ale to&nbsp;ti&nbsp;máš to&nbsp;zvláštní: to&nbsp;všecko dělá jen pro nás. V&nbsp;cirkusu bys ho&nbsp;k&nbsp;žádný komedii nedostal ani za&nbsp;drahý kamení. My&nbsp;už&nbsp;ho&nbsp;do&nbsp;toho štvali, já&nbsp;sám jednou i&nbsp;direktora popích, aby ho&nbsp;naťuk, ale kdepak: stál jako pařez, koukal se&nbsp;principálovi přes rameno, a&nbsp;že&nbsp;prej ani pomyšlení, von prej je&nbsp;jen na&nbsp;tu&nbsp;sprostou práci a&nbsp;že&nbsp;prej by&nbsp;se&nbsp;ani neodvážil v&nbsp;tak nóbl podniku mezi umělce. Ale já&nbsp;jsem si&nbsp;jist, že&nbsp;si&nbsp;v&nbsp;tu&nbsp;chvíli dělal z&nbsp;direktora prču. Inu zlatej kluk, ale divnej. Povídají tady – ale koukej, to&nbsp;se&nbsp;jen tak říká, já&nbsp;sám o&nbsp;tom nic nevím – vykládají teda, že&nbsp;prej tenkrát, když v&nbsp;Praze bouchli tu&nbsp;kněžnu Vindišgrécovou, že&nbsp;von při tom taky nějak měl bejt… ale já&nbsp;nevím… jsou to&nbsp;jen lidský řeči a&nbsp;znáš, jak se&nbsp;mluví: co&nbsp;není, to&nbsp;se&nbsp;přidá.“</span></p>
          <p class="chunk" data-nb-ref-number="28" data-nb-words="14" data-nb-chars="85"><span class="idea" data-nb-ref-number="28" id="idea28" data-nb-words="14" data-nb-chars="85">„A ten prostřední?“ zeptal se&nbsp;Karas, kterého velmi zajímalo zvědět něco o&nbsp;nové partě.</span></p>
          <p class="chunk" data-nb-ref-number="29" data-nb-words="51" data-nb-chars="279"><span class="idea" data-nb-ref-number="29" id="idea29" data-nb-words="51" data-nb-chars="279">„Trojka – jako Vosátka? Antone, kamaráde, to&nbsp;bych ti&nbsp;musel vykládat celý večer a&nbsp;celou noc. Já&nbsp;sám mu&nbsp;říkám: Vosátko, ty&nbsp;kluku rebelantská, ze&nbsp;čtyř větrů udělaná, sluncem deštěm pomazaná – ten je&nbsp;tažená flinta, to&nbsp;poznáš kosa, Antone. Ale já&nbsp;už&nbsp;musím jít a&nbsp;ty&nbsp;za&nbsp;pár minut taky…“</span></p>
          <p class="chunk" data-nb-ref-number="30" data-nb-words="29" data-nb-chars="191"><span class="idea" data-nb-ref-number="30" id="idea30" data-nb-words="29" data-nb-chars="191">Kerholec byl přerušen otevřením dveří. Na&nbsp;schůdkách stál starý muž s&nbsp;tvrdými, šedivými, krátce stříhanými vlasy, s&nbsp;rozbrázděným, ošlehaným obličejem a&nbsp;s&nbsp;nějakým nákladem na&nbsp;rameni a&nbsp;v&nbsp;náručí.</span></p>
          <p class="chunk" data-nb-ref-number="31" data-nb-words="8" data-nb-chars="57"><span class="idea" data-nb-ref-number="31" id="idea31" data-nb-words="8" data-nb-chars="57">„Hele, táta Malina,“ vykřikl Kerholec, „copak nám neseš?“</span></p>
          <p class="chunk" data-nb-ref-number="32" data-nb-words="7" data-nb-chars="47"><span class="idea" data-nb-ref-number="32" id="idea32" data-nb-words="7" data-nb-chars="47">„Fasoval jsem hamry a&nbsp;floky,“ odpověděl stařec.</span></p>
          <p class="chunk" data-nb-ref-number="33" data-nb-words="69" data-nb-chars="378"><span class="idea" data-nb-ref-number="33" id="idea33" data-nb-words="69" data-nb-chars="378">„Tak to&nbsp;pones sem dozadu,“ zavolal Kerholec a&nbsp;dodal ke&nbsp;Karasovi: „To jsou kolíky do&nbsp;země, floky nebo kotvy, na&nbsp;které uvazujeme ségle. To&nbsp;jsou ta&nbsp;lana, co&nbsp;drží mast, stožár, rozumíš, a&nbsp;celý tent… celé šapitó… no, stan. A&nbsp;to&nbsp;je&nbsp;práce nás tenťáků, stavěčů, a&nbsp;já&nbsp;mám rád, když je&nbsp;nádobíčko vždycky při ruce. A&nbsp;tohle je&nbsp;táta Malina, pátej kavalec. Chlapci, domluvte se, já&nbsp;už&nbsp;běžím.“</span></p>
          <p class="chunk" data-nb-ref-number="34" data-nb-words="28" data-nb-chars="171"><span class="idea" data-nb-ref-number="34" id="idea34" data-nb-words="28" data-nb-chars="171">Karas počkal, až&nbsp;starý složí svůj náklad – kladiva byla pořádná, těžká, na&nbsp;metrovém topůrku, kolíky železné, s&nbsp;placatou hlavicí –, a&nbsp;pak se&nbsp;mu&nbsp;prostým způsobem představil.</span></p>
          <p class="chunk" data-nb-ref-number="35" data-nb-words="82" data-nb-chars="402"><span class="idea" data-nb-ref-number="35" id="idea35" data-nb-words="82" data-nb-chars="402">„Karas, Karas,“ povídal stařec zamyšleně, „jednou v&nbsp;Uhrách byl s&nbsp;námi taky jeden Karas, to&nbsp;už&nbsp;je&nbsp;ale fůra let… a&nbsp;ne, já&nbsp;jsem si&nbsp;to&nbsp;poplet, to&nbsp;byl Parma, Jozífek Parma odněkud od&nbsp;Olomouce… já&nbsp;jsem si&nbsp;splet ryby, ale já&nbsp;už&nbsp;vím, karas je&nbsp;menší a&nbsp;parma je&nbsp;větší a&nbsp;má&nbsp;frňousy… tak toho jsi neznal, viď, no, kde bys ho&nbsp;znal… on&nbsp;by&nbsp;moh bejt tvůj táta… a&nbsp;to&nbsp;taky nejde, když byl Parma… ale co, z&nbsp;přízně nebyl?“</span></p>
          <p class="chunk" data-nb-ref-number="36" data-nb-words="12" data-nb-chars="76"><span class="idea" data-nb-ref-number="36" id="idea36" data-nb-words="12" data-nb-chars="76">„Ne, nebyl, táto, já&nbsp;žádnýho Parmu neznal,“ musel se&nbsp;Karas starochovi usmát.</span></p>
          <p class="chunk" data-nb-ref-number="37" data-nb-words="39" data-nb-chars="216"><span class="idea" data-nb-ref-number="37" id="idea37" data-nb-words="39" data-nb-chars="216">„Tak to&nbsp;je&nbsp;dobře. On&nbsp;byl totiž velkej lump, ten Parma. On&nbsp;nasypal jednou šípkový prášek mamzel Arabelle do&nbsp;trikotu a&nbsp;ona se&nbsp;musela při krasojízdě pořád škrabat. S&nbsp;takovejma lidma je&nbsp;nejlíp nic nemít. A&nbsp;odkud jsi ty?“</span></p>
          <p class="chunk" data-nb-ref-number="38" data-nb-words="7" data-nb-chars="40"><span class="idea" data-nb-ref-number="38" id="idea38" data-nb-words="7" data-nb-chars="40">„Z Horní Sněžné. To&nbsp;je&nbsp;za&nbsp;Budějovicema.“</span></p>
          <p class="chunk" data-nb-ref-number="39" data-nb-words="15" data-nb-chars="79"><span class="idea" data-nb-ref-number="39" id="idea39" data-nb-words="15" data-nb-chars="79">„Á Budějovice. Vím. Tam nám jednou utek nedvěd a&nbsp;my&nbsp;ho&nbsp;honili až&nbsp;do&nbsp;Jaroměřic.“</span></p>
          <p class="chunk" data-nb-ref-number="40" data-nb-words="10" data-nb-chars="60"><span class="idea" data-nb-ref-number="40" id="idea40" data-nb-words="10" data-nb-chars="60">„To bylo asi v&nbsp;Moravských Budějovicích? Já&nbsp;jsem od&nbsp;Českých…“</span></p>
          <p class="chunk" data-nb-ref-number="41" data-nb-words="103" data-nb-chars="531"><span class="idea" data-nb-ref-number="41" id="idea41" data-nb-words="103" data-nb-chars="531">„Á, pravda, pravda. Ony jsou dvoje, no&nbsp;ovšem. Tak ty&nbsp;Jaroměřice neznáš… no&nbsp;tak si&nbsp;představ, že&nbsp;v&nbsp;těch Jaroměřicích běžel ten nedvěd v&nbsp;neděli dopoledne pod podloubím a&nbsp;najednou švenknul a&nbsp;rovnou do&nbsp;dílny k&nbsp;pernikáři. Jo… a&nbsp;počkej… já&nbsp;teď nevím, jak to&nbsp;bylo dál… a&nbsp;ouplně, jako by&nbsp;se&nbsp;mi&nbsp;ten nedvěd u&nbsp;toho pernikáře ztratil… že&nbsp;vono bude čas jít do&nbsp;boudy? Víš, to&nbsp;když má&nbsp;být začátek, to&nbsp;se&nbsp;mně všecko zastaví, myšlení, řeč, no&nbsp;všecinko… a&nbsp;já&nbsp;vím, že&nbsp;mám jít do&nbsp;boudy, a&nbsp;to&nbsp;je&nbsp;pak začátek a&nbsp;tam si&nbsp;zas na&nbsp;všecko vzpomenu. Tak pojďme.“</span></p>
          <p class="chunk" data-nb-ref-number="42" data-nb-words="41" data-nb-chars="257"><span class="idea" data-nb-ref-number="42" id="idea42" data-nb-words="41" data-nb-chars="257">Staroch se&nbsp;opravdu odmlčel. Zamkl za&nbsp;Karasem dveře, strčil klíč do&nbsp;kapsy a&nbsp;dlouhými kroky mířil ke&nbsp;zvěřinci, úplně zapomenuv na&nbsp;svého druha. Karas s&nbsp;podivením zjistil, že&nbsp;přišel do&nbsp;orchestru právě ve&nbsp;chvíli, kdy dole Kerholec zatleskal, aby muzika spustila.</span></p>
          <p class="chunk" data-nb-ref-number="43" data-nb-words="117" data-nb-chars="624"><span class="idea" data-nb-ref-number="43" id="idea43" data-nb-words="117" data-nb-chars="624">Tentokrát se&nbsp;mu&nbsp;troubilo už&nbsp;náramně, už&nbsp;se&nbsp;začínal cítit jako doma. A&nbsp;při tom všem musel myslit na&nbsp;to, k&nbsp;jakým třem podivným lidem se&nbsp;dostal do&nbsp;party a&nbsp;že&nbsp;ten Kerholec je&nbsp;vlastně taky záhada a&nbsp;to&nbsp;že&nbsp;asi vylezou krásné historie, o&nbsp;jakých se&nbsp;u&nbsp;nich ve&nbsp;vsi nikomu ani nezdálo. I&nbsp;foukal s&nbsp;velkým gustem a&nbsp;zase tu&nbsp;svou přihrávku zatroubil, to&nbsp;svoje mcarára estadrata; ale pak, když odsadil, zatahal ho&nbsp;někdo za&nbsp;rameno. Karas se&nbsp;až&nbsp;lekl. Když se&nbsp;ohlédl, spatřil starého Malinu v&nbsp;modré livreji, jak se&nbsp;natahuje přes cizí pult k&nbsp;němu s&nbsp;náramně vážnou tváří. Karas se&nbsp;tedy naklonil, Malina mu&nbsp;položil ruku k&nbsp;uchu a&nbsp;přidušeně mu&nbsp;řekl:</span></p>
          <p class="chunk" data-nb-ref-number="44" data-nb-words="9" data-nb-chars="43"><span class="idea" data-nb-ref-number="44" id="idea44" data-nb-words="9" data-nb-chars="43">„On tam měl med. Tak jsme ho&nbsp;tam načapali.“</span></p>
          <p class="chunk" data-nb-ref-number="45" data-nb-words="21" data-nb-chars="120"><span class="idea" data-nb-ref-number="45" id="idea45" data-nb-words="21" data-nb-chars="120">Karas div nevyprskl smíchem, ale staroch na&nbsp;něho dvakrát pokýval, teď že&nbsp;je&nbsp;ta&nbsp;historie v&nbsp;pořádku, a&nbsp;po&nbsp;špičkách odešel.</span></p>
          <p class="chunk" data-nb-ref-number="46" data-nb-words="528" data-nb-chars="3089"><span class="idea" data-nb-ref-number="46" id="idea46" data-nb-words="528" data-nb-chars="3089">Vendelín Malina byl nejstarší součást Cirkusu Humberto. Byl v&nbsp;něm déle než kozel Modrovous i&nbsp;než hřebec Pompon i&nbsp;než šedivějící lev Sultán. Jak dlouho tu&nbsp;byl, nikdo nevěděl, ani on&nbsp;Sám. Petr Berwitz se&nbsp;jen jasně pamatoval, že&nbsp;ho&nbsp;Vendelín Malina jako malého chlapečka zvedal na&nbsp;osla a&nbsp;vozil ho&nbsp;tak manéží. Snad jediný děda Humberto by&nbsp;byl věděl, kde a&nbsp;kdy Vendelína Malinu sebral. Ve&nbsp;vzpomínkách Malinových to&nbsp;bylo trochu nejasné. Měl znamenitou paměť pro všechny příhody a&nbsp;historky, které Cirkus Humberto potkaly, i&nbsp;pro spoustu osob, s&nbsp;nimiž se&nbsp;v&nbsp;životě setkal. Byl v&nbsp;tom ohledu živá kronika podniku a&nbsp;vyprávěl někdy věci, které vypadaly jako legenda, a&nbsp;přece byly pravda. Jenomže si&nbsp;čím dál tím více pletl jména a&nbsp;dobu, kdy se&nbsp;co&nbsp;stalo. Řečný v&nbsp;pravém slova smyslu nebyl, někdy za&nbsp;celé týdny utrousil sotva pár slov, ve&nbsp;své zamlklosti ani nezdravil, a&nbsp;byl-li pozdraven, odpovídal jen zabručením. Ale když ho&nbsp;něco zaujalo, když se&nbsp;mu&nbsp;v&nbsp;mozku vyklubala nějaká vzpomínka, dal se&nbsp;do&nbsp;pomalého, rozšafného hovoru, kdy zase chtěl všecko vypovědět do&nbsp;puntíku. Pokud se&nbsp;z&nbsp;jeho výkladů dala obnovit jeho vlastní historie, zdá se, že&nbsp;byl rodák odněkud z&nbsp;Orlických hor a&nbsp;že&nbsp;se&nbsp;jako mladý chlapec před dávnými lety pustil se&nbsp;starším bratrem na&nbsp;vandr. Ten starší bratr Stanislav Malina byl už&nbsp;předtím ve&nbsp;světě, podle všeho jako bednářský tovaryš, a&nbsp;pracoval někde ve&nbsp;Francii mezi vinaři, kde se&nbsp;mu&nbsp;nesmírně líbilo. Po&nbsp;dvou letech se&nbsp;vrátil, hezkou hrst zlaťáků v&nbsp;kapse, do&nbsp;rodné vsi, zahýřil si, zafuriantil, o&nbsp;muzikách se&nbsp;vytancoval v&nbsp;celém kraji, ale pak to&nbsp;na&nbsp;něho sedlo, zachtělo se&nbsp;mu&nbsp;zase červeného vína a&nbsp;jídel na&nbsp;oleji, sebral mladšího Vendelína a&nbsp;táhli spolu do&nbsp;Francie. Co&nbsp;bylo tam, těžko říct, patrně nějaká milostná historie Standova, která se&nbsp;skončila tím, že&nbsp;se&nbsp;Stanislav Malina dal mezi námořníky, jednoho dne odplul na&nbsp;velké, těžké, bachraté plachetnici a&nbsp;Vendelín zůstal v&nbsp;přístavním městě sám. Kde to&nbsp;bylo, čert ví: mluvil jednou o&nbsp;Toulonu, jednou o&nbsp;Marseille a&nbsp;jednou o&nbsp;Bordeaux. Jisto je, že&nbsp;všechna ta&nbsp;města Vendelín Malina znal, to&nbsp;si&nbsp;už&nbsp;v&nbsp;cirkuse přezkoušeli pomocí rodilých Francouzů. Nu, tak v&nbsp;tom některém městě se&nbsp;Vendelín protloukal všelijakou těžkou prací u&nbsp;přístavu a&nbsp;v&nbsp;loděnicích a&nbsp;snad se&nbsp;mu&nbsp;ani špatně nevedlo, ale posedla ho&nbsp;taková strašná touha po&nbsp;domově, tak se&nbsp;tam cítil osamělým a&nbsp;opuštěným, že&nbsp;ho&nbsp;nic netěšilo a&nbsp;on&nbsp;jen pořád myslel na&nbsp;cestu domů, domů, domů. Jenže to&nbsp;nebylo tak lehké. Na&nbsp;chlapeckou cestu do&nbsp;Francie se&nbsp;pamatoval jen jako na&nbsp;nekonečné putování křížem krážem; kudy jít zpátky, nevěděl, číst a&nbsp;psát neuměl, a&nbsp;když se&nbsp;tam, u&nbsp;moře, někoho ptal, kde je&nbsp;Praha a&nbsp;kudy k&nbsp;ní, vrtěli hlavou, krčili rameny a&nbsp;nejvýš se&nbsp;někdy pohádali, zda je&nbsp;to&nbsp;v&nbsp;cářství ruském nebo na&nbsp;tureckém pomezí. Až&nbsp;se&nbsp;konečně Vendelín setkal s&nbsp;člověkem, který věděl o&nbsp;Praze a&nbsp;dokonce v&nbsp;ní&nbsp;byl; to&nbsp;když poznal, že&nbsp;s&nbsp;mariňáky nic o&nbsp;Praze nepořídí, začal si&nbsp;všímat potulných lidí pozemních, jarmarečníků, kramářů, boudařů, komediantů a&nbsp;všelikého toho lidu bludného. A&nbsp;mezi nimi objevil konečně hubatého taliánského cirkusáka, který na&nbsp;jeho ostýchavou otázku odpověděl spoustou výkřiků:</span></p>
          <p class="chunk" data-nb-ref-number="47" data-nb-words="31" data-nb-chars="179"><span class="idea" data-nb-ref-number="47" id="idea47" data-nb-words="31" data-nb-chars="179">„Ah, Praga! Si, si! Je&nbsp;la&nbsp;connais bien! La&nbsp;bellissima cittá! Le&nbsp;pont, le&nbsp;Burg! Grandioso! Magnifique! La&nbsp;cittá di&nbsp;Bambino Gesú! Guten Tag, gute Nacht, topri ten, topra noc, ecco!“</span></p>
          <p class="chunk" data-nb-ref-number="48" data-nb-words="163" data-nb-chars="904"><span class="idea" data-nb-ref-number="48" id="idea48" data-nb-words="163" data-nb-chars="904">A&nbsp;když se&nbsp;Vendelín Malina ptal cirkusáka, zda nepojede snad do&nbsp;Prahy, propukl v&nbsp;novou bouři, bodejť by&nbsp;nejel, všude jezdí, po&nbsp;celém světě jezdí, pojede i&nbsp;do&nbsp;Prahy, krásná země, krásné město, ušlechtilý lid, miluje velkou podívanou, oceňuje pravé umění. Nu&nbsp;a&nbsp;pak se&nbsp;Malina pozeptal už&nbsp;docela skromňoučce, zda by&nbsp;ho&nbsp;nevzal s&nbsp;sebou. Cirkusák se&nbsp;škrabal za&nbsp;ušima a&nbsp;křičel, že&nbsp;je&nbsp;to&nbsp;choulostivá věc, cesta do&nbsp;Prahy je&nbsp;dlouhá, všelicos se&nbsp;může přihodit; a&nbsp;nakonec se&nbsp;ptal, umí-li Malina nějaký frajkumšt. Malina že&nbsp;ne; ale že&nbsp;by&nbsp;spravil všecko na&nbsp;vozech a&nbsp;vůbec co&nbsp;je&nbsp;ode dřeva, a&nbsp;s&nbsp;koňmi že&nbsp;se&nbsp;vyzná ještě od&nbsp;sedláka a&nbsp;že&nbsp;by&nbsp;všecko dělal, co&nbsp;by&nbsp;bylo potřebí,… a&nbsp;že&nbsp;by&nbsp;za&nbsp;to&nbsp;ani nic nechtěl, jen kousek toho jídla, a&nbsp;to&nbsp;že&nbsp;mu&nbsp;stačí i&nbsp;brambory. Ten konec se&nbsp;cirkusákovi zalíbil patrně ze&nbsp;všeho nejvíc; a&nbsp;tak se&nbsp;stal Carlo Humberto principálem Vendelína Maliny a&nbsp;Vendelín Malina součástí podniku Cirkus Humberto.</span></p>
          <p class="chunk" data-nb-ref-number="49" data-nb-words="269" data-nb-chars="1510"><span class="idea" data-nb-ref-number="49" id="idea49" data-nb-words="269" data-nb-chars="1510">Ne&nbsp;že&nbsp;by&nbsp;v&nbsp;tom chtěl zůstat, chraň bůh! Vendelín nemyslel na&nbsp;nic jiného než jak se&nbsp;dostat zpátky do&nbsp;Čech. A&nbsp;nikterak netušil, jak dlouho ta&nbsp;cesta potrvá, dělá-li se&nbsp;s&nbsp;cirkusem. Carlo Humberto měl tenkrát celý podnik na&nbsp;třech vozech tažených dvěma koni, to&nbsp;znamenalo, že&nbsp;si&nbsp;všude museli zjednávat přípřež. Nyní s&nbsp;Malinou začal jezdit tak, že&nbsp;jeli vždy kus cesty se&nbsp;dvěma vozy, pak se&nbsp;Malina s&nbsp;jedním koněm vrátil a&nbsp;přivezl třetí vůz, zatímco se&nbsp;Carlo Humberto pokusil ve&nbsp;vsi o&nbsp;nějakou malou produkci s&nbsp;medvědem, opicí a&nbsp;se&nbsp;psy. Malina dostal k&nbsp;tomu hubeného koně šimla, protože druhý, vraník, byl hezčí a&nbsp;sloužil při velkých produkcích jako jezdecký kůň. Tak se&nbsp;stalo, že&nbsp;Malina jel každý úsek jejich cesty třikrát, ale nehněval se&nbsp;na&nbsp;to, byl nejšťastnější, když byl se&nbsp;svým šimlíkem sám a&nbsp;mohl si&nbsp;s&nbsp;ním povídat po&nbsp;česku. Zanedlouho přišel na&nbsp;to, že&nbsp;ten šimlík rozumí česky; a&nbsp;byl hrozně dojat, že&nbsp;v&nbsp;němém zvířeti našel krajana. Však také šimlík miloval Vendelína ze&nbsp;všech nejvíce, ve&nbsp;stáji, nebo když tábořili pod širým nebem, vítal ho&nbsp;vždy zařičením a&nbsp;olizoval mu&nbsp;tvář nebo krk, což Vendelín trpělivě snášel. Když se&nbsp;na&nbsp;šimlíku vracel pro opuštěný vůz, byla to&nbsp;vždy dlouhá rozmluva, v&nbsp;níž Vendelín svému koni vykládat, co&nbsp;se&nbsp;všecko za&nbsp;den zběhlo a&nbsp;jak docela jinak je&nbsp;u&nbsp;nich v&nbsp;Čechách a&nbsp;jak si&nbsp;oba, Vendelín i&nbsp;šimlík, oddychnou, až&nbsp;se&nbsp;dostanou k&nbsp;Žamberku a&nbsp;Vamberku. Šimlík si&nbsp;tak na&nbsp;ty&nbsp;rozhovory navykl, že&nbsp;upadl-li někdy Vendelín ve&nbsp;snění a&nbsp;mlčení, šimlík sám ho&nbsp;řičením probouzel a&nbsp;povzbuzoval k&nbsp;vyprávění.</span></p>
          <p class="chunk" data-nb-ref-number="50" data-nb-words="301" data-nb-chars="1689"><span class="idea" data-nb-ref-number="50" id="idea50" data-nb-words="301" data-nb-chars="1689">Tak spolu třikrát od&nbsp;každé vsi ke&nbsp;vsi projeli celou Francii, Nizozemí a&nbsp;všeliké německé státy, ale o&nbsp;Čechách, o&nbsp;Praze, o&nbsp;Orlických horách ani potuchy. Léto minulo, přišel podzim s&nbsp;mlhami na&nbsp;lukách a&nbsp;s&nbsp;ohníčky na&nbsp;strništích, pak sychravé plískanice a&nbsp;sníh, mnoho sněhu, že&nbsp;se&nbsp;šimlík trudně prohrabával kopyty ze&nbsp;závějí a&nbsp;Vendelín raději šlapal vánicí podle něho, aby mu&nbsp;ulehčil. Hráli po&nbsp;hospodách, v&nbsp;kůlnách a&nbsp;ve&nbsp;stodolách, ale nikde nezůstali stát, pořád se&nbsp;jelo dál, podle Malinovy domněnky ku&nbsp;Praze. Naučil se&nbsp;zatím zacházet se&nbsp;vším ostatním u&nbsp;cirkusu a&nbsp;menažérie, stavěl boudu, krmil zvěř, vypomohl při parádě i&nbsp;při představení, sháněl s&nbsp;principálkou u&nbsp;sedláků živobytí a&nbsp;krmivo, dřel od&nbsp;úsvitu do&nbsp;noci jak ten jeho šimlík jen za&nbsp;to&nbsp;jídlo a&nbsp;za&nbsp;tu&nbsp;naději v&nbsp;domov. A&nbsp;zatím přišlo jaro a&nbsp;oni táhli proti řece Rýnu a&nbsp;do&nbsp;země Helvécie a&nbsp;přes hrozné hory na&nbsp;jih do&nbsp;Lombardska a&nbsp;do&nbsp;zemí italských. Čím dále jeli, tím pekelnější bylo horko, šimlík byl celý schlíplý a&nbsp;Vendelín nestačil vyhledávat pro něj stín. A&nbsp;sám si&nbsp;mu&nbsp;za&nbsp;letních nocí stěžoval, když ho&nbsp;vzal kolem krku, jakou to&nbsp;mají dalekou cestu do&nbsp;vlasti a&nbsp;do&nbsp;jaké ho&nbsp;to&nbsp;vzdálené Sakrabónie bratr Standa vytáhl, že&nbsp;návrat z&nbsp;ní&nbsp;trvá tak dlouho. A&nbsp;přišel zase podzim a&nbsp;zima a&nbsp;zase se&nbsp;octli v&nbsp;krajích německých. Principál přikoupil třetího koně, návratové cesty s&nbsp;přípřeží přestaly, všecko šlo kupředu rychleji, Vendelín měl svůj stálý vůz se&nbsp;svým šimlíkem a&nbsp;těšil se, že&nbsp;teď snad už&nbsp;brzo dojedou do&nbsp;Čech. Ale pořád jen viděl lány německé země, tu&nbsp;hory, tu&nbsp;roviny, až&nbsp;tak k&nbsp;podzimu třetího roku, když byli ve&nbsp;městě Vratislavi, slyšel od&nbsp;lidí, že&nbsp;česká země není tu&nbsp;odtud daleko, tamhleto v&nbsp;těch mracích že&nbsp;jsou Krkonoše a&nbsp;tamhleto Sněžník.</span></p>
          <p class="chunk" data-nb-ref-number="51" data-nb-words="151" data-nb-chars="873"><span class="idea" data-nb-ref-number="51" id="idea51" data-nb-words="151" data-nb-chars="873">Vendelínem to&nbsp;trhlo a&nbsp;div se&nbsp;nedal do&nbsp;pláče. Konečně, konečně vidí kousek domova! A&nbsp;když vpodvečer skončili komedii, nakrmil šimlíka a&nbsp;pak šel za&nbsp;patronem. Carlo Humberto přijal jeho rozčilené sdělení, že&nbsp;toho večera odejde a&nbsp;půjde domů, s&nbsp;hrozným rámusem, křižoval se&nbsp;a&nbsp;dovolával se&nbsp;Matičky boží, to&nbsp;že&nbsp;přece nejde a&nbsp;to&nbsp;že&nbsp;je&nbsp;holý nevděk a&nbsp;černá zrada na&nbsp;dobrodinci. A&nbsp;když Vendelín trval na&nbsp;svém, zaklínal se&nbsp;Humberto všemi světicemi, že&nbsp;sice přijde na&nbsp;mizinu, ale že&nbsp;je&nbsp;ochoten od&nbsp;nynějška platit Malinovi pár tolarů ročně, jen aby nemusel tady měnit personál. V&nbsp;křiku a&nbsp;nářku dokonce zvyšoval ten plat, ale Vendelín stál na&nbsp;svém a&nbsp;Humberto ho&nbsp;proklel hroznými taliánskými kletbami jako největšího bídníka pod sluncem a&nbsp;pak ho&nbsp;objal a&nbsp;pohubičkoval a&nbsp;přál mu&nbsp;dobrou cestu a&nbsp;připomenul mu, že&nbsp;se&nbsp;může kdykoli vrátit a&nbsp;Cirkus Humberto, že&nbsp;mu&nbsp;vždy vlídně otevře svoje brány.</span></p>
          <p class="chunk" data-nb-ref-number="52" data-nb-words="186" data-nb-chars="1051"><span class="idea" data-nb-ref-number="52" id="idea52" data-nb-words="186" data-nb-chars="1051">Horší než to&nbsp;bylo Malinovo rozloučení se&nbsp;šimlíkem. Tu&nbsp;si&nbsp;v&nbsp;tichu stáje opravdu poplakal, než vyložil koníčkovi, jak velká věc se&nbsp;stala a&nbsp;že&nbsp;ho&nbsp;nemůže vzít s&nbsp;sebou, nechce-li ho&nbsp;principálovi ukrást. Svých věcí neměl Vendelín Malina za&nbsp;ta&nbsp;léta exilu víc než malý pinkl. Když jej sebral se&nbsp;země a&nbsp;přehazoval si&nbsp;jej přes rameno, šimlík otočil za&nbsp;ním hlavu a&nbsp;zařehtal, tak smutně zařehtal, že&nbsp;Vendelín raději utekl ven, aby to&nbsp;smutné řehtání neslyšel. Zatím však je&nbsp;pak slyšel pořád. Bylo vysoké hvězdné nebe a&nbsp;chladná noc, když s&nbsp;holí v&nbsp;ruce vykročil z&nbsp;té&nbsp;hospody, kde Cirkus Humberto měl ve&nbsp;stáji stát tři koně. Vendelín šel celou noc, šel celé dopoledne, stoupal do&nbsp;hor, procházel lesy, po&nbsp;kouskách ujídal chleba se&nbsp;sýrem, jejž mu&nbsp;principálka dala na&nbsp;cestu, napil se&nbsp;ze&nbsp;studánek nebo z&nbsp;potoků, šel dál, přešel vrcholy hor, sestupoval do&nbsp;údolí a&nbsp;najednou, najednou slyšel z&nbsp;polí české volání. Bylo mu&nbsp;hrozně blaženě, že&nbsp;konečně je&nbsp;mezi svými; a&nbsp;když přišel do&nbsp;vsi, začal se&nbsp;vyptávat, kudy dál, a&nbsp;hle, nebyl daleko od&nbsp;rodné vsi, jen ještě nějakou hodinku.</span></p>
          <p class="chunk" data-nb-ref-number="53" data-nb-words="305" data-nb-chars="1681"><span class="idea" data-nb-ref-number="53" id="idea53" data-nb-words="305" data-nb-chars="1681">Bůh milý ví, co&nbsp;si&nbsp;Vendelín Malina sliboval od&nbsp;návratu domů. Nejspíše neměl přitom na&nbsp;mysli nic určitého, jen líbeznou tuchu rajského blaženství. Když však tam došel a&nbsp;rozpoznal známé kopce a&nbsp;hájky a&nbsp;políčka a&nbsp;domky a&nbsp;když vešel do&nbsp;vsi, kde psi strhli strašný štěkot nad cizím tulákem, najednou ho&nbsp;přepadl bolestný pocit, že&nbsp;on&nbsp;sem už&nbsp;vlastně nepatří, že&nbsp;byl příliš dlouho pryč a&nbsp;že&nbsp;domov zatím žil zcela jinak, než jak si&nbsp;to&nbsp;Vendelín z&nbsp;dětství představoval. A&nbsp;tak nějak to&nbsp;opravdu bylo od&nbsp;prvního kroku: v&nbsp;otecké chalupě našel cizí lidi, kteří mu&nbsp;pověděli, že&nbsp;táta a&nbsp;máma jsou už&nbsp;dávno mrtvi, tátu že&nbsp;zabila borovice při kácení v&nbsp;lese, máma že&nbsp;pak umřela na&nbsp;horkou nemoc, Standa že&nbsp;se&nbsp;nevrátil a&nbsp;mladší děti že&nbsp;se&nbsp;rozešly do&nbsp;světa, nikdo o&nbsp;nich nic neví. Tak tu&nbsp;stál na&nbsp;prahu rodného domku, poťukávaje rozpačitě holí, vyptávaje se&nbsp;bojácně na&nbsp;toho nebo na&nbsp;onoho ze&nbsp;starých sousedů a&nbsp;známých. Byli ještě mnozí naživu z&nbsp;nich, taky jeho kmotřička, teď už&nbsp;prý stařenka na&nbsp;výminku. Neměl, kam by&nbsp;šel jinam než k&nbsp;ní. Našel ji, nepoznala ho, ale když se&nbsp;prohlásil, spráskla rukama a&nbsp;sháněla chléb a&nbsp;máslo a&nbsp;trochu mléka. Seděli spolu do&nbsp;noci. Znovu se&nbsp;dověděl všechny ty&nbsp;smutné historie, a&nbsp;kdykoli se&nbsp;kmotřička odmlčela, slyšel jako z&nbsp;dálky, jak jeho šimlík po&nbsp;něm volá táhlým řehotáním. Zůstal u&nbsp;stařenky na&nbsp;noc, přespal ve&nbsp;stodole, ráno se&nbsp;šel podívat na&nbsp;hřbitov, na&nbsp;ten zarostlý hřbitůvek za&nbsp;kostelíkem, pak navštívil pár spolužáků, teď už&nbsp;ženáčů a&nbsp;tátů rodin, povyslechl jejich nářky a&nbsp;stesky na&nbsp;těžký život a&nbsp;zas slyšel šimlíka zařehtat. A&nbsp;viděl, že&nbsp;je&nbsp;to&nbsp;tak, že&nbsp;se&nbsp;odtrhl od&nbsp;domova a&nbsp;domov se&nbsp;odtrhl od&nbsp;něho… a&nbsp;jeho domov že&nbsp;je&nbsp;teď na&nbsp;čtyřech kolech a&nbsp;jeho jediný kamarád šimlíček.</span></p>
          <p class="chunk" data-nb-ref-number="54" data-nb-words="254" data-nb-chars="1420"><span class="idea" data-nb-ref-number="54" id="idea54" data-nb-words="254" data-nb-chars="1420">Třetího dne ráno se&nbsp;rozloučil s&nbsp;kmotřičkou. Vyškrabala odněkud z&nbsp;truhlice dva stříbrné zlatníky, které mu&nbsp;vtiskla do&nbsp;dlaně, pak mu&nbsp;udělala tři křížky a&nbsp;Vendelín Malina odešel z&nbsp;rodné vsi. Pomalu, skoro bez myšlenky, stoupal zase do&nbsp;hor, přešel hranice a&nbsp;mašíroval k&nbsp;Vratislavi. Když tam došel, dověděl se&nbsp;v&nbsp;hospodě, že&nbsp;cirkusáci odjeli někam na&nbsp;Žitavu. Pustil se&nbsp;za&nbsp;nimi, od&nbsp;vesnice k&nbsp;vesnici slyšel, kudy jeli; když dorazil do&nbsp;Žitavy, byli už&nbsp;zase pryč. Načal už&nbsp;druhý zlatník a&nbsp;měl strach, stihne-li je&nbsp;včas, než se&nbsp;vydá ze&nbsp;všeho a&nbsp;než by&nbsp;ho&nbsp;četníci zatkli jako obtížného tuláka. Ale doháněl cirkus, to&nbsp;už&nbsp;viděl, i&nbsp;rozběhl se&nbsp;s&nbsp;novou silou. Zvěsti o&nbsp;komediantech ho&nbsp;vedly do&nbsp;krásného kraje, plného dubin a&nbsp;vod. Už&nbsp;nemohl být nijak daleko, snad den cesty, oni ovšem na&nbsp;vozech, on&nbsp;pěšky. Jak tak rázoval a&nbsp;krátil si&nbsp;to&nbsp;pěšinami, přicházel zase k&nbsp;jednomu lesíku u&nbsp;řeky. A&nbsp;když se&nbsp;k&nbsp;němu blížil, najednou – ne, nemohl se&nbsp;mýlit, šimlík volal, jeho šimlík volal, a&nbsp;tentokrát to&nbsp;nebylo jako sen, tentokrát to&nbsp;bylo skutečné zaržání! A&nbsp;vtom dupot, dupot, a&nbsp;hle, z&nbsp;dubiny vyrazil šimlík, jen tak v&nbsp;ohlávce, bez postroje, a&nbsp;pádil vstříc Vendelínovi. „Šimlíku!“ vykřikl Malina a&nbsp;vzápětí už&nbsp;ho&nbsp;objímal a&nbsp;šimlík ržál a&nbsp;funěl a&nbsp;lísal se&nbsp;k&nbsp;němu. Z&nbsp;dubiny vyběhli teď s&nbsp;velkým křikem dva mužští a&nbsp;ženská a&nbsp;hnali se&nbsp;pěšinou za&nbsp;koněm. Vendelín ho&nbsp;pohladil, poplácal a&nbsp;řekl: „Tak, šimlíku, pojď, už&nbsp;jsme zase spolu.“ A&nbsp;po&nbsp;chvilce zavolal:</span></p>
          <p class="chunk" data-nb-ref-number="55" data-nb-words="6" data-nb-chars="40"><span class="idea" data-nb-ref-number="55" id="idea55" data-nb-words="6" data-nb-chars="40">„Nebojte se, patrone, vedu vám šimlíka!“</span></p>
          <p class="chunk" data-nb-ref-number="56" data-nb-words="103" data-nb-chars="611"><span class="idea" data-nb-ref-number="56" id="idea56" data-nb-words="103" data-nb-chars="611">Od&nbsp;té&nbsp;chvíle zůstal již Vendelín Malina v&nbsp;Cirkuse Humberto, prožíval jeho růst, viděl příchod Bernharda Berwitze, vezl ho&nbsp;o&nbsp;svatbě do&nbsp;kostela, byl při tom, když ho&nbsp;tygr Paša napadl, všecko všudy s&nbsp;sebou prodělal, i&nbsp;to&nbsp;asijské tažení, leckdy si&nbsp;zabručel na&nbsp;neslýchané nové móresy, třebas na&nbsp;to, k&nbsp;čemu je&nbsp;cirkusu třeba slona, takové hovado, oni že&nbsp;obstarali celý krásný program na&nbsp;třech vozech. Jeho šimlík už&nbsp;byl dávno a&nbsp;dávno mrtev, teď už&nbsp;on&nbsp;sám zešimlovatěl, ale sloužil, sloužil, sloužil, při všem první, při všem poslední, tichý staroch, bez něhož si&nbsp;už&nbsp;ti&nbsp;ostatní nedovedli ani Cirkus Humberto představit.</span></p>
          <p class="chunk" data-nb-ref-number="57" data-nb-words="27" data-nb-chars="177"><span class="idea" data-nb-ref-number="57" id="idea57" data-nb-words="27" data-nb-chars="177">Když jednou Karas se&nbsp;smíchem vyprávěl Kerholcovi, jak se&nbsp;hned při prvním setkání Malinovi „zastavilo myšlení“ a&nbsp;jak mu&nbsp;pak přišel dopovědět příhodu s&nbsp;medvědem, Kerholec zvážněl.</span></p>
          <p class="chunk" data-nb-ref-number="58" data-nb-words="312" data-nb-chars="1665"><span class="idea" data-nb-ref-number="58" id="idea58" data-nb-words="312" data-nb-chars="1665">„Člověče Antone,“ povídá mu, „to není jen tak. Ten dědek ti&nbsp;to&nbsp;má&nbsp;v&nbsp;hlavě jak hodiny. Proto ho&nbsp;mám u&nbsp;sebe ve&nbsp;voze. S&nbsp;ním nepotřebuji žádného budíka. Jak přijde čas k&nbsp;nějaké práci v&nbsp;cirkuse, v&nbsp;Malinovi jako když to&nbsp;hrkne. Kdyby spal, probudí se. Kdyby něco dělal, ruce se&nbsp;mu&nbsp;zastaví. Kdyby mluvil, zapomene, co&nbsp;kváká, a&nbsp;kouká jako pitomej, až&nbsp;se&nbsp;sebere a&nbsp;jde do&nbsp;cirkusu. A&nbsp;my&nbsp;s&nbsp;ním. Ale kdyby jen to. Už&nbsp;se&nbsp;kolikrát stalo, že&nbsp;se&nbsp;najednou v&nbsp;hluboký noci dědek probudil, vstal, beze slova si&nbsp;navlík boty a&nbsp;šel jako náměsíčnej do&nbsp;stájí nebo ke&nbsp;klecím nebo do&nbsp;šapitó – a&nbsp;pokaždý tam byl v&nbsp;tu&nbsp;chvíli nějaký malér. Jednou se&nbsp;vodvázali koně, jednou byla špatně zavřena klec se&nbsp;lvy a&nbsp;zvířata se&nbsp;dostala do&nbsp;chodby, jednou doutnalo v&nbsp;hromadě smetí za&nbsp;stanem a&nbsp;to&nbsp;si&nbsp;můžeš představit, co&nbsp;by&nbsp;udělal oheň v&nbsp;šapitó. A&nbsp;ten Malina ti&nbsp;vždycky jako stroj jde rovnou k&nbsp;tomu místu, kde je&nbsp;nebezpečí, vůbec nic neví vo&nbsp;tom, že&nbsp;tam jde, až&nbsp;to&nbsp;najednou spatří a&nbsp;ztropí poplach. Direktor o&nbsp;něm říká, že&nbsp;je&nbsp;to&nbsp;učiněnej strážnej duch cirkusu. A&nbsp;sám mi&nbsp;ho&nbsp;přived, abych si&nbsp;ho&nbsp;vzal do&nbsp;vozu. ‚Víš, Karl,‘ povídá direktor, ‚já na&nbsp;žádný duchy nevěřím. Pořádek je&nbsp;nejlepší duch v&nbsp;cirkuse. Když každý udělá svoje, můžeme všichni vespolek klidně spát. Ale někdy je&nbsp;to, jako bys vjel do&nbsp;manéže zadkem, a&nbsp;to&nbsp;ten zatracenej Vendelín nějak cejtí. Kdybys ho&nbsp;teda viděl v&nbsp;noci, jak se&nbsp;štrachá z&nbsp;kavalce, nelenuj a&nbsp;koukni se&nbsp;za&nbsp;ním. Možná že&nbsp;bude mít jenom břinkavku, ale možná že&nbsp;nám všem půjde o&nbsp;kejhák‘ povídá Berwitz. A&nbsp;vono to&nbsp;tak je, člověče Antone. Co&nbsp;jsem s&nbsp;tím dědkem pohromadě, břinkavku ještě neměl, spí jako dudek, i&nbsp;kdyby hromy tloukly nalevo i&nbsp;napravo, ale když vyleze, dycky to&nbsp;něco znamená…“</span></p>
          <p class="chunk" data-nb-ref-number="59" data-nb-words="67" data-nb-chars="359"><span class="idea" data-nb-ref-number="59" id="idea59" data-nb-words="67" data-nb-chars="359">Toho dne, kdy se&nbsp;mělo poprvé spát v&nbsp;maringotkách, nehnali se&nbsp;muzikanti tak divoce ke&nbsp;stájím. Každý věděl, že&nbsp;má&nbsp;teď večeři i&nbsp;kutě na&nbsp;třicet kroků, a&nbsp;ne&nbsp;až&nbsp;někde na&nbsp;druhém konci Hamburku, tož to&nbsp;šlo všecko klidněji. Při úklidu koní mrkl Karas do&nbsp;ohrádky poníků a&nbsp;viděl, že&nbsp;jsou tam jen tři. Dovtípil se, že&nbsp;Vašek venku znovu jezdí. Pro jistotu se&nbsp;zeptal Hanse.</span></p>
          <p class="chunk" data-nb-ref-number="60" data-nb-words="20" data-nb-chars="108"><span class="idea" data-nb-ref-number="60" id="idea60" data-nb-words="20" data-nb-chars="108">„Ju,“ kývl Hans a&nbsp;obličej se&nbsp;mu&nbsp;rozzářil, „Vašku je&nbsp;na&nbsp;Mary. Moc hodný kluk, statečný, a&nbsp;bude dobrý jezdec.“</span></p>
          <p class="chunk" data-nb-ref-number="61" data-nb-words="27" data-nb-chars="153"><span class="idea" data-nb-ref-number="61" id="idea61" data-nb-words="27" data-nb-chars="153">Když bylo po&nbsp;raportu, vyšel Karas ven a&nbsp;spatřil pár lidí seskupených kolem venkovské manéže. Dívali se&nbsp;na&nbsp;cosi s&nbsp;velkým zájmem a&nbsp;volali: „Vašku, drž se!“</span></p>
          <p class="chunk" data-nb-ref-number="62" data-nb-words="68" data-nb-chars="372"><span class="idea" data-nb-ref-number="62" id="idea62" data-nb-words="68" data-nb-chars="372">Karas popošel a&nbsp;spatřil Hanse, jak stojí uprostřed kruhu s&nbsp;bičem v&nbsp;ruce a&nbsp;žene strakatého poníka v&nbsp;plném klusu kolem. Na&nbsp;bandurku seděl Vašek, ale uzda byla připjata k&nbsp;sedlu a&nbsp;Vašek měl obě ruce založeny za&nbsp;zády. Na&nbsp;koni se&nbsp;mohl držet jen nohama a&nbsp;přitom se&nbsp;musel pěkně v&nbsp;rytmu nadnášet. Nebylo to&nbsp;asi lehké, neboť měl čelo přimračeno a&nbsp;zuby stisknuty; tátu vůbec neviděl.</span></p>
          <p class="chunk" data-nb-ref-number="63" data-nb-words="20" data-nb-chars="112"><span class="idea" data-nb-ref-number="63" id="idea63" data-nb-words="20" data-nb-chars="112">„Bravo, Vašku!“ křikl teď Hans a&nbsp;zavolal na&nbsp;Mary, která zvolnila krok a&nbsp;zastavila se, „pro dnešek je&nbsp;toho dost.“</span></p>
          <p class="chunk" data-nb-ref-number="64" data-nb-words="25" data-nb-chars="144"><span class="idea" data-nb-ref-number="64" id="idea64" data-nb-words="25" data-nb-chars="144">Hoch seskočil, ale hekl. Bolelo ho&nbsp;celé tělo. Přesto pokročil ke&nbsp;koni, poplácal si&nbsp;jej, rozvázal uzdu a&nbsp;vedl Mary ke&nbsp;stáji. Přitom zahlédl otce.</span></p>
          <p class="chunk" data-nb-ref-number="65" data-nb-words="15" data-nb-chars="90"><span class="idea" data-nb-ref-number="65" id="idea65" data-nb-words="15" data-nb-chars="90">„Táto, viděls?“ zavolal na&nbsp;něho s&nbsp;velkou pýchou, „ta jezdí, co? Tu&nbsp;jsem prohnal, panečku!“</span></p>
          <p class="chunk" data-nb-ref-number="66" data-nb-words="24" data-nb-chars="125"><span class="idea" data-nb-ref-number="66" id="idea66" data-nb-words="24" data-nb-chars="125">„Dobře jsi se&nbsp;držel, už&nbsp;mi&nbsp;to&nbsp;říkali. Ale teď jdi, podej Hansovi ruku a&nbsp;poděkuj mu&nbsp;a&nbsp;řekni, že&nbsp;mu&nbsp;pomůžeš Mary vykartáčovat.“</span></p>
          <p class="chunk" data-nb-ref-number="67" data-nb-words="13" data-nb-chars="70"><span class="idea" data-nb-ref-number="67" id="idea67" data-nb-words="13" data-nb-chars="70">Vašek, čepici na&nbsp;uchu, došel k&nbsp;Hansovi. Přehodil si&nbsp;uzdu do&nbsp;levé ruky.</span></p>
          <p class="chunk" data-nb-ref-number="68" data-nb-words="35" data-nb-chars="198"><span class="idea" data-nb-ref-number="68" id="idea68" data-nb-words="35" data-nb-chars="198">„Hans, ich danke dir!“ a&nbsp;dětská ruka se&nbsp;napřáhla k&nbsp;velkému koňákovi. „No dobrá,“ potřásl jí&nbsp;Hans, trochu v&nbsp;rozpacích a&nbsp;trochu dojat tou způsobností malého hocha, „na první den to&nbsp;bylo až&nbsp;moc dobré.“</span></p>
          <p class="chunk" data-nb-ref-number="69" data-nb-words="20" data-nb-chars="113"><span class="idea" data-nb-ref-number="69" id="idea69" data-nb-words="20" data-nb-chars="113">Poplácal Vaška po&nbsp;zádech a&nbsp;šli spolu do&nbsp;stáje, Mary vedle Vašíčka. Karas šel k&nbsp;osmičce a&nbsp;cestou dohonil Kerholce.</span></p>
          <p class="chunk" data-nb-ref-number="70" data-nb-words="17" data-nb-chars="105"><span class="idea" data-nb-ref-number="70" id="idea70" data-nb-words="17" data-nb-chars="105">„Zítra je&nbsp;gala na&nbsp;rozloučenou,“ oznamoval mu&nbsp;Kerholec. „Noviny jsou toho plny. To&nbsp;zase náš starý dovede.“</span></p>
          <p class="chunk" data-nb-ref-number="71" data-nb-words="4" data-nb-chars="23"><span class="idea" data-nb-ref-number="71" id="idea71" data-nb-words="4" data-nb-chars="23">„A kam vlastně jedeme?“</span></p>
          <p class="chunk" data-nb-ref-number="72" data-nb-words="16" data-nb-chars="87"><span class="idea" data-nb-ref-number="72" id="idea72" data-nb-words="16" data-nb-chars="87">„Přes Hamburk do&nbsp;Buxtehude na&nbsp;noc a&nbsp;pak na&nbsp;Brémy a&nbsp;Oldenburg. To&nbsp;bývá obvyklý začátek.“</span></p>
          <p class="chunk" data-nb-ref-number="73" data-nb-words="52" data-nb-chars="290"><span class="idea" data-nb-ref-number="73" id="idea73" data-nb-words="52" data-nb-chars="290">U&nbsp;osmičky stál hubený chlap v&nbsp;špinavé červené košili, s&nbsp;velkou lysinou nad čelem, půl pravého ucha mu&nbsp;chybělo, zato se&nbsp;mu&nbsp;odtud táhla jizva přes celou tvář až&nbsp;k&nbsp;nosu. Když se&nbsp;Kerholec přiblížil, chlap zvedl pravici a&nbsp;zasalutoval. Karas viděl, že&nbsp;mu&nbsp;na&nbsp;ní&nbsp;chybí celý malíček a&nbsp;půl prsteníku.</span></p>
          <p class="chunk" data-nb-ref-number="74" data-nb-words="68" data-nb-chars="400"><span class="idea" data-nb-ref-number="74" id="idea74" data-nb-words="68" data-nb-chars="400">„Šéf kuchyně Vosátka Ferenc poslušně hlásí,“ meldoval česky, „že za&nbsp;čtvrt hodiny bude večeře. Na&nbsp;jídelním lístku je&nbsp;gulášová polévka s&nbsp;brambory, pečené kuře se&nbsp;salátem a&nbsp;dukátový buchtičky se&nbsp;šodó. To&nbsp;kuře se&nbsp;salátem a&nbsp;buchty si&nbsp;musí každý vopatřit sám, polévku s&nbsp;brambory dodám já. Komu to&nbsp;nešmakuje, může jíst á&nbsp;la&nbsp;carte třebas v&nbsp;hotelu Ambassador. Slušnost však by&nbsp;žádala, aby nás pozval s&nbsp;sebou.“</span></p>
          <p class="chunk" data-nb-ref-number="75" data-nb-words="10" data-nb-chars="75"><span class="idea" data-nb-ref-number="75" id="idea75" data-nb-words="10" data-nb-chars="75">„Tuhle máš zrovna nového strávníka, Ferenc,“ představil mu&nbsp;Kerholec Karase.</span></p>
          <p class="chunk" data-nb-ref-number="76" data-nb-words="80" data-nb-chars="517"><span class="idea" data-nb-ref-number="76" id="idea76" data-nb-words="80" data-nb-chars="517">„Seržán Vosátka Ferenc,“ cvakl chlap botami, „trěs enchanté, hrabě z&nbsp;Karasů, jak se&nbsp;daří hraběnce a&nbsp;komteskám? Váš psinec je&nbsp;doufám zdráv? Doufám, že&nbsp;se&nbsp;vám afgánská chrtice nepodnesla s&nbsp;buldokem, hrabě, a&nbsp;že&nbsp;také vaše mramorové stáje zůstaly ušetřeny ozhřivky! A&nbsp;jak vám na&nbsp;novém sídle, Jasnosti, ráčí troubit trumpeta? Vostro servitore odchází, žijte blaze, seňorové, au&nbsp;revoir při polívce! Seržán Vosátka! Hier! Armas al&nbsp;hombro! Direkción la&nbsp;cuisine! Pochodem v&nbsp;chod! Tratatadá, tratatadá, každá holka to&nbsp;má&nbsp;ráda…“</span></p>
          <p class="chunk" data-nb-ref-number="77" data-nb-words="7" data-nb-chars="50"><span class="idea" data-nb-ref-number="77" id="idea77" data-nb-words="7" data-nb-chars="50">Vosátka za&nbsp;zpěvu odmašíroval, Kerholec se&nbsp;usmíval.</span></p>
          <p class="chunk" data-nb-ref-number="78" data-nb-words="14" data-nb-chars="76"><span class="idea" data-nb-ref-number="78" id="idea78" data-nb-words="14" data-nb-chars="76">„Tak jsi ho&nbsp;viděl, kušnu. A&nbsp;s&nbsp;tím prolez Afriku i&nbsp;Ameriku, rapl zatracenej.“</span></p>
          <p class="chunk" data-nb-ref-number="79" data-nb-words="15" data-nb-chars="95"><span class="idea" data-nb-ref-number="79" id="idea79" data-nb-words="15" data-nb-chars="95">Z&nbsp;druhé strany pomalu přicházel Malina. Když došel ke&nbsp;Karasovi, zvedl schýlenou hlavu a&nbsp;povídá:</span></p>
          <p class="chunk" data-nb-ref-number="80" data-nb-words="4" data-nb-chars="23"><span class="idea" data-nb-ref-number="80" id="idea80" data-nb-words="4" data-nb-chars="23">„On se&nbsp;jmenoval Mates.“</span></p>
          <p class="chunk" data-nb-ref-number="81" data-nb-words="5" data-nb-chars="25"><span class="idea" data-nb-ref-number="81" id="idea81" data-nb-words="5" data-nb-chars="25">„A kdo?“ zeptal se&nbsp;Karas.</span></p>
          <p class="chunk" data-nb-ref-number="82" data-nb-words="34" data-nb-chars="162"><span class="idea" data-nb-ref-number="82" id="idea82" data-nb-words="34" data-nb-chars="162">„No, o&nbsp;kom mluvíme. Přece ten nedvěd. Tak jsme ho&nbsp;tam na&nbsp;tom medu chytili a&nbsp;vedli zpátky do&nbsp;Budějic. Ale to&nbsp;já&nbsp;jenom tak, že&nbsp;ty&nbsp;jsi z&nbsp;tý&nbsp;krajiny. Už&nbsp;bude večeře?“</span></p>
          <p class="chunk" data-nb-ref-number="83" data-nb-words="14" data-nb-chars="89"><span class="idea" data-nb-ref-number="83" id="idea83" data-nb-words="14" data-nb-chars="89">„Bude, táto,“ odpověděl Kerholec. „Vosátka už&nbsp;pro ni&nbsp;šel. A&nbsp;tuhle přichází zrovna Bureš.“</span></p>
          <p class="chunk" data-nb-ref-number="84" data-nb-words="28" data-nb-chars="169"><span class="idea" data-nb-ref-number="84" id="idea84" data-nb-words="28" data-nb-chars="169">Karas se&nbsp;zvědavě ohlédl na&nbsp;číslo jedna. Byl to&nbsp;hezký, statný muž s&nbsp;černou kozí bradkou a&nbsp;s&nbsp;dlouhými černými vlasy, které mu&nbsp;vylézaly zpod širokého kalabréského klobouku.</span></p>
          <p class="chunk" data-nb-ref-number="85" data-nb-words="86" data-nb-chars="493"><span class="idea" data-nb-ref-number="85" id="idea85" data-nb-words="86" data-nb-chars="493">„Pozdrav vás pánbůh! Pěkně vás vítám, krajane,“ zahovořil zvučným a&nbsp;melodickým hlasem, podávaje Karasovi ruku. „Zase tedy dvě semínka z&nbsp;české země zaváta do&nbsp;cizích končin? Dej vám oběma bůh hodně štěstí na&nbsp;pouti s&nbsp;námi. Není to&nbsp;vždycky samá slast, co&nbsp;nás potká, ale je&nbsp;to&nbsp;život ve&nbsp;volnosti. Uděláš-li si&nbsp;své, nikdo si&nbsp;tě&nbsp;už&nbsp;nevšimne, jsi zbaven předsudků a&nbsp;pout, volný a&nbsp;svobodný jako pták. A&nbsp;jako ptáče stěhovavé dnes zde a&nbsp;zítra onde, zde zaplaneš milostnou touhou a&nbsp;onde ji&nbsp;zase zapomeneš.“</span></p>
          <p class="chunk" data-nb-ref-number="86" data-nb-words="279" data-nb-chars="1571"><span class="idea" data-nb-ref-number="86" id="idea86" data-nb-words="279" data-nb-chars="1571">„Jenomže když si&nbsp;nedáš pozor,“ přerušil ho&nbsp;starý Malina, „bude tě&nbsp;holka honit z&nbsp;města do&nbsp;města, až&nbsp;tě&nbsp;uhoní. To&nbsp;jsme měli jednou jednoho krasojezdce, říkal o&nbsp;sobě, že&nbsp;je&nbsp;Španěl, ale byl to&nbsp;Maďar z&nbsp;pusty, ten taky všude holkám mámil hlavu. Jednou v&nbsp;Janově se&nbsp;však splet… ne, ono to&nbsp;bylo v&nbsp;Ženevě… protože to&nbsp;byla dcera helvítského pastora a&nbsp;nikde na&nbsp;světě nejsou takoví helvíti zarputilí jako v&nbsp;Ženevě. Tak ten kluk, Kӧsteny Imre se&nbsp;jmenoval, namluvil té&nbsp;holce, že&nbsp;je&nbsp;hrabě a&nbsp;že&nbsp;si&nbsp;ji&nbsp;vezme, holka se&nbsp;s&nbsp;ním zapletla, my&nbsp;odjeli a&nbsp;Kӧstěny s&nbsp;námi. Chechtal se, jak jí&nbsp;utek, ale odpoledne, když jsme postavili šapitó, najednou tady kočár a&nbsp;z&nbsp;něho vystoupil pastor, a&nbsp;kde prej je&nbsp;direktor. Tak jsme zavolali patrona. Humberto byl, panečku, ňákej direktor, ten doved mluvit, ten jednou umluvil vochmistra vod grencvachy, že&nbsp;si&nbsp;vzal urláb a&nbsp;vlastní rukou nám propašoval deset vozů bez povolení přes hranice. Ale s&nbsp;tím helvítským pastorem to&nbsp;starý Humberto projel, šel na&nbsp;něho francouzsky, taliánsky, německy, ale pastor mu&nbsp;v&nbsp;tom ve&nbsp;všem na&nbsp;vobrátku odpovídal, a&nbsp;ještě latinsky a&nbsp;řecky a&nbsp;hebrejsky, a&nbsp;pořád se&nbsp;dovolával bible a&nbsp;dokazoval patronovi, že&nbsp;Kӧsteny Imre nesmí vystoupit, nýbrž že&nbsp;si&nbsp;musí vzít pastorovu dceru. A&nbsp;ten pastor tak Humberta tím svatým Písmem zjančil, že&nbsp;patron šel a&nbsp;řekl Kӧstenymu, aby raději utek, jinak že&nbsp;je&nbsp;s&nbsp;ním konec. Kӧstěny fouk do&nbsp;Francie a&nbsp;uchytil se&nbsp;v&nbsp;cirkuse u&nbsp;starého Zanfretta, co&nbsp;měl na&nbsp;fraku místo knoflíků zlatý dvacítifranky a&nbsp;frak si&nbsp;na&nbsp;noc ukládal do&nbsp;pokladny. Ale byl u&nbsp;něho tři dny a&nbsp;najednou tady kočár a&nbsp;pastor a&nbsp;malér začal znovu…“</span></p>
          <p class="chunk" data-nb-ref-number="87" data-nb-words="9" data-nb-chars="74"><span class="idea" data-nb-ref-number="87" id="idea87" data-nb-words="9" data-nb-chars="74">„Horká polívka prosím!“ ozval se&nbsp;vyvolávačsky Vosátka, „horká polívčička!“</span></p>
          <p class="chunk" data-nb-ref-number="88" data-nb-words="25" data-nb-chars="144"><span class="idea" data-nb-ref-number="88" id="idea88" data-nb-words="25" data-nb-chars="144">Nesl v&nbsp;obou rukou řádný hrnec, z&nbsp;něhož čouhala naběračka. Kerholec, Malina, Bureš se&nbsp;vrhli do&nbsp;vozu a&nbsp;každý vycházel s&nbsp;plechovým talířem a&nbsp;lžicí.</span></p>
          <p class="chunk" data-nb-ref-number="89" data-nb-words="12" data-nb-chars="76"><span class="idea" data-nb-ref-number="89" id="idea89" data-nb-words="12" data-nb-chars="76">„Sakra, na&nbsp;talíř jsem nevzpomněl,“ zvolal Karas, „lžíce mám, ale talíře ne.“</span></p>
          <p class="chunk" data-nb-ref-number="90" data-nb-words="15" data-nb-chars="87"><span class="idea" data-nb-ref-number="90" id="idea90" data-nb-words="15" data-nb-chars="87">„Vosátko, skoč k&nbsp;Harweyovým pro dva talíře,“ poroučel Kerholec, „a ty&nbsp;si&nbsp;je&nbsp;zítra kup.“</span></p>
          <p class="chunk" data-nb-ref-number="91" data-nb-words="45" data-nb-chars="271"><span class="idea" data-nb-ref-number="91" id="idea91" data-nb-words="45" data-nb-chars="271">„Podle rozkazu, admirále,“ odsekl Vosátka, postaviv hrnec na&nbsp;plošinku nad schůdky, „ono je&nbsp;patrno, že&nbsp;Jeho Výsost Karas III., kníže išpahánský, byl dosud zvyklý žrát z&nbsp;ruky. A&nbsp;tuhle, esli mě&nbsp;můj žárný pohled nemýlí, přichází korunní princ a&nbsp;nějak si&nbsp;drží ruce, kde nemá.“</span></p>
          <p class="chunk" data-nb-ref-number="92" data-nb-words="12" data-nb-chars="70"><span class="idea" data-nb-ref-number="92" id="idea92" data-nb-words="12" data-nb-chars="70">Vašek opravdu přicházel, ale spíše jen lezl a&nbsp;rukama si&nbsp;držel zadnici.</span></p>
          <p class="chunk" data-nb-ref-number="93" data-nb-words="9" data-nb-chars="58"><span class="idea" data-nb-ref-number="93" id="idea93" data-nb-words="9" data-nb-chars="58">„Hernajs, táto,“ povídal rozvážně, „mě ti&nbsp;bolí celý tělo.“</span></p>
          <p class="chunk" data-nb-ref-number="94" data-nb-words="30" data-nb-chars="174"><span class="idea" data-nb-ref-number="94" id="idea94" data-nb-words="30" data-nb-chars="174">„Já myslím, Vašku,“ smál se&nbsp;na&nbsp;něho Kerholec, rozdíleje první talíře polévky, „že si&nbsp;dneska ani nesedneš. Když se&nbsp;jezdí první dny, to&nbsp;může člověk jenom buď stát, nebo ležet.“</span></p>
          <p class="chunk" data-nb-ref-number="95" data-nb-words="13" data-nb-chars="77"><span class="idea" data-nb-ref-number="95" id="idea95" data-nb-words="13" data-nb-chars="77">„Tak to&nbsp;je&nbsp;náš mladý Karas,“ zahovořil Bureš, „jestlipak už&nbsp;chodil do&nbsp;školy?“</span></p>
          <p class="chunk" data-nb-ref-number="96" data-nb-words="21" data-nb-chars="115"><span class="idea" data-nb-ref-number="96" id="idea96" data-nb-words="21" data-nb-chars="115">„Zrovna začal,“ odpovídal za&nbsp;Vaška Karas, „ale pak to&nbsp;přišlo, že&nbsp;jsme museli odjet. Ale trochu číst a&nbsp;psát už&nbsp;umí.“</span></p>
          <p class="chunk" data-nb-ref-number="97" data-nb-words="33" data-nb-chars="176"><span class="idea" data-nb-ref-number="97" id="idea97" data-nb-words="33" data-nb-chars="176">„Nu, to&nbsp;nesmíme tady zanedbat,“ horlil Bureš, „to by&nbsp;byla věčná škoda. V&nbsp;práci a&nbsp;vědění je&nbsp;naše spasení. Mám ve&nbsp;voze pár hezkých knížek, to&nbsp;si&nbsp;v&nbsp;nich budem říkat, vid’, Vašku?“</span></p>
          <p class="chunk" data-nb-ref-number="98" data-nb-words="20" data-nb-chars="116"><span class="idea" data-nb-ref-number="98" id="idea98" data-nb-words="20" data-nb-chars="116">„Hm, třebas jo,“ odpovídal pomalu Vašek „ale až&nbsp;si&nbsp;budu moct k&nbsp;tomu sednout. Táto, já&nbsp;už&nbsp;mám hrozitánskýho fabiána.“</span></p>
          <p class="chunk" data-nb-ref-number="99" data-nb-words="5" data-nb-chars="27"><span class="idea" data-nb-ref-number="99" id="idea99" data-nb-words="5" data-nb-chars="27">„A očistil jsi řádně Mary?“</span></p>
          <p class="chunk" data-nb-ref-number="100" data-nb-words="3" data-nb-chars="20"><span class="idea" data-nb-ref-number="100" id="idea100" data-nb-words="3" data-nb-chars="20">„Však jdu odtamtud.“</span></p>
          <p class="chunk" data-nb-ref-number="101" data-nb-words="50" data-nb-chars="289"><span class="idea" data-nb-ref-number="101" id="idea101" data-nb-words="50" data-nb-chars="289">„Tumáš zatím kus chleba,“ pronesl Malina, který stál nahoře nade všemi a&nbsp;krájel společný pecen osmičky. Polévka z&nbsp;hrnce a&nbsp;talířů voněla nezvyklou vůní, a&nbsp;teď už&nbsp;i&nbsp;Karas otec cítil, jak se&nbsp;mu&nbsp;sbíhají sliny. Naštěstí se&nbsp;už&nbsp;vynořil Vosátka s&nbsp;talíři a&nbsp;Kerholec nalil tátovi i&nbsp;synovi vrchovatě.</span></p>
          <p class="chunk" data-nb-ref-number="102" data-nb-words="7" data-nb-chars="40"><span class="idea" data-nb-ref-number="102" id="idea102" data-nb-words="7" data-nb-chars="40">„Jejda, ta&nbsp;je&nbsp;dobrá,“ pomlaskl si&nbsp;Vašek.</span></p>
          <p class="chunk" data-nb-ref-number="103" data-nb-words="4" data-nb-chars="31"><span class="idea" data-nb-ref-number="103" id="idea103" data-nb-words="4" data-nb-chars="31">„Pravá uherská,“ podotkl Bureš.</span></p>
          <p class="chunk" data-nb-ref-number="104" data-nb-words="173" data-nb-chars="993"><span class="idea" data-nb-ref-number="104" id="idea104" data-nb-words="173" data-nb-chars="993">„Abychom nezapomněli,“ ozval se&nbsp;nahoře zase Malina, „ten starý Zanfretto se&nbsp;tomu pastorovi vzepřel, a&nbsp;ten pastor vylezl mu&nbsp;na&nbsp;estrádu a&nbsp;začal místo komediantské parády kázat k&nbsp;lidu, jaká je&nbsp;to&nbsp;sodoma, ten cirkus. Zanfrettova rodina chtěla pastora zbít, ale pastor poslal pro starostu a&nbsp;pro četníky, Zanfretto musel pro výtržnost naložit boudu a&nbsp;odejet a&nbsp;Kӧsteny Imre byl zhaftnut. Nejdřív mu&nbsp;řádně napráskali, pak ho&nbsp;vykázali z&nbsp;Francie a&nbsp;poslali zpátky do&nbsp;Švýcar, odkud přišel. A&nbsp;protože tu&nbsp;byl pastor s&nbsp;tím kočárem a&nbsp;hned se&nbsp;žandárům nabíd, užili příležitosti, a&nbsp;tak jel pastor zpátky a&nbsp;vezl si&nbsp;Kӧstenyho s&nbsp;četníky do&nbsp;Ženevy. Teď už&nbsp;Kӧsteny viděl, že&nbsp;už&nbsp;z&nbsp;toho tak hned nevyleze. Helvíti v&nbsp;Ženevě ho&nbsp;rovnou zabásli. A&nbsp;ten pastor byl tam denně, hučel do&nbsp;něho, hrozil tresty pozemskými i&nbsp;nebeskými, až&nbsp;ho&nbsp;tak kluka maďarského zvrtačil, že&nbsp;si&nbsp;tu&nbsp;holku vzal. Asi za&nbsp;dva měsíce se&nbsp;u&nbsp;nás objevil s&nbsp;manželkou, ale jen jako na&nbsp;návštěvě. Jel do&nbsp;Uher, kde jim pastor koupil někde u&nbsp;Kecskemétu chalupu.“</span></p>
          <p class="chunk" data-nb-ref-number="105" data-nb-words="12" data-nb-chars="69"><span class="idea" data-nb-ref-number="105" id="idea105" data-nb-words="12" data-nb-chars="69">„A jestli neumřeli, tak tam žijí podnes,“ dodal Bureš jako k&nbsp;pohádce.</span></p>
          <p class="chunk" data-nb-ref-number="106" data-nb-words="7" data-nb-chars="43"><span class="idea" data-nb-ref-number="106" id="idea106" data-nb-words="7" data-nb-chars="43">„To je&nbsp;možný,“ přikývl docela vážně Malina.</span></p>
          <p class="chunk" data-nb-ref-number="107" data-nb-words="89" data-nb-chars="544"><span class="idea" data-nb-ref-number="107" id="idea107" data-nb-words="89" data-nb-chars="544">„Caramba, seňores,“ vložil se&nbsp;do&nbsp;toho Vosátka, „tohle není žádný pořádek. Uherská polívka a&nbsp;uherská povídka, to&nbsp;člověk neví, co&nbsp;je&nbsp;peprnější. Já&nbsp;jsem pro to, abychom si&nbsp;teď dali ještě talíř polívky bez povídky. A&nbsp;aby nám korunní princ doskočil pro džbánek piva. Vono je&nbsp;takový mravný povídání hrozně tvrdý sousto pro mladýho idealistu, jako jsem já&nbsp;nebo tuhle pan vrchní ženský inspektor Charles de&nbsp;Kerholec. To&nbsp;se&nbsp;musí trošku zavlažit. A&nbsp;mimoto dnes přece přijímáme nové ctihodné členy do&nbsp;naší Králofský společnosti pro pokoutní vědy a&nbsp;umění.“</span></p>
          <p class="chunk" data-nb-ref-number="108" data-nb-words="12" data-nb-chars="79"><span class="idea" data-nb-ref-number="108" id="idea108" data-nb-words="12" data-nb-chars="79">„Vašku, přines pivo,“ poručil Karas, „musím přec zaplatit za&nbsp;přijetí do&nbsp;cechu.“</span></p>
          <p class="chunk" data-nb-ref-number="109" data-nb-words="9" data-nb-chars="70"><span class="idea" data-nb-ref-number="109" id="idea109" data-nb-words="9" data-nb-chars="70">„Bravissimo,“ zvolal Vosátka, „mistr lopatky a&nbsp;kladívka se&nbsp;vybarvuje.“</span></p>
          <p class="chunk" data-nb-ref-number="110" data-nb-words="20" data-nb-chars="135"><span class="idea" data-nb-ref-number="110" id="idea110" data-nb-words="20" data-nb-chars="135">„Tuhle je&nbsp;džbánek, Věnceslave Antonoviči,“ pronesl svorně Bureš, „a znamenitý mok najdeš na&nbsp;čepu hospody U&nbsp;kotvy, přímo proti cirkusu.“</span></p>
          <p class="chunk" data-nb-ref-number="111" data-nb-words="12" data-nb-chars="85"><span class="idea" data-nb-ref-number="111" id="idea111" data-nb-words="12" data-nb-chars="85">„A dejte, dauphine, pozor, ať&nbsp;ten bryndal nezašpiní džbán vodou,“ připomínal Vosátka.</span></p>
          <p class="chunk" data-nb-ref-number="112" data-nb-words="122" data-nb-chars="798"><span class="idea" data-nb-ref-number="112" id="idea112" data-nb-words="122" data-nb-chars="798">Byl vlahý večer přímořského podjaří, z&nbsp;Reeperbahn sem doléhala hustá směsice zvuků, jak tam hlučely davy, pokřikovali vyvolavači, kvičely kolovrátky, vřískaly harmoniky, břinčely boudařské zvonce a&nbsp;hlaholily fanfáry parád. Pět mužů s&nbsp;hochem tábořilo tu&nbsp;na&nbsp;stupíncích maringotky a&nbsp;kolem nich a&nbsp;bezděky vnímali zvenčí tu&nbsp;šumnou harmonii věčného jarmarku, pouti a&nbsp;kirmes, z&nbsp;níž se&nbsp;zrodilo jejich živobytí. Kolem přecházeli muži a&nbsp;ženy, kteří patřili k&nbsp;témuž potulnému společenství, odněkud zazněla písnička nebo mateřský křik a&nbsp;dětský pláč, z&nbsp;vozů začaly do&nbsp;rostoucí tmy prošlehávat žluté pruhy světel. Jejich svět, celý jejich zvláštní svět na&nbsp;kolech se&nbsp;chystal k&nbsp;spánku, k&nbsp;poslednímu zimnímu spánku ve&nbsp;městě Hamburku. Zítra večer se&nbsp;odtud vybatolí jedna maringotka za&nbsp;druhou a&nbsp;jim zase započne jaro.</span></p>
          <p class="chunk" data-nb-ref-number="113" data-nb-words="47" data-nb-chars="280"><span class="idea" data-nb-ref-number="113" id="idea113" data-nb-words="47" data-nb-chars="280">Když konečně shledali, že&nbsp;si&nbsp;toho pro ten večer napovídali už&nbsp;dost, zmizeli jeden po&nbsp;druhém ve&nbsp;voze a&nbsp;zaštrachali se&nbsp;na&nbsp;své kavalce. Otevřenými okénky ještě sem slabě zaznívalo hlučení z&nbsp;Reeperbahn jako nějaká vzdálená hymna. Někteří už&nbsp;usínali, když se&nbsp;ve&nbsp;tmě ozval Malinův hlas:</span></p>
          <p class="chunk" data-nb-ref-number="114" data-nb-words="69" data-nb-chars="382"><span class="idea" data-nb-ref-number="114" id="idea114" data-nb-words="69" data-nb-chars="382">„To se&nbsp;ví, že&nbsp;jestli neumřeli, tak žijí podnes. To&nbsp;jináč ani není možný. Ale v&nbsp;tom Kecskemétu už&nbsp;nežijí. Teď se&nbsp;mi&nbsp;rozjasnilo, že&nbsp;jsme se&nbsp;s&nbsp;nimi setkali asi po&nbsp;desíti letech někde v&nbsp;Polsku, měli takový paraple asi pro sto lidí a&nbsp;pracovali tam o&nbsp;pouti po&nbsp;šlachtecku. Kӧsteny Imre jezdil na&nbsp;dvou koních, tři děti dělaly přízemní akrobatiku a&nbsp;vona, ta&nbsp;helvítka, skákala skrze vobruče.“</span></p>
          <p class="chunk" data-nb-ref-number="115" data-nb-words="24" data-nb-chars="155"><span class="idea" data-nb-ref-number="115" id="idea115" data-nb-words="24" data-nb-chars="155">„A já&nbsp;po&nbsp;celý tento skvostný večer trnul strachem, že&nbsp;helvítská víra je&nbsp;silnější než cirkus,“ odpověděl seržán Vosátka. „Teď tedy můžeme spokojeně usnout.“</span></p>
          <p class="chunk" data-nb-ref-number="116" data-nb-words="14" data-nb-chars="82"><span class="idea" data-nb-ref-number="116" id="idea116" data-nb-words="14" data-nb-chars="82">Karas se&nbsp;nemohl přemoci, vyprskl smíchem a&nbsp;praštil se&nbsp;do&nbsp;čela o&nbsp;Kerholcův kavalec.</span></p>
          <p class="chunk" data-nb-ref-number="117" data-nb-words="13" data-nb-chars="104"><span class="idea" data-nb-ref-number="117" id="idea117" data-nb-words="13" data-nb-chars="104">„Nováček udeřil na&nbsp;tamtam,“ podotkl znovu Vosátka, „nedejte se&nbsp;vyprovokovat. Chrňte královsky, meššurs!“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>