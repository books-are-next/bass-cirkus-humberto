<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="VIII">
    <meta name="apple-mobile-web-app-capable" content="yes">
    <title>VIII</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./cirkus_humberto_012.html">
    <link rel="next" href="./cirkus_humberto_014.html">
    <meta name="nb-order" content="9">
    <link rel="self" href="cirkus_humberto_013.html">
    <meta name="nb-identifier" content="bass-cirkus-humberto-933dcbf">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="7216" data-nb-chars="41709">
    <nav role="doc-toc">
      <ul class="plain section">
        <li><a href="cirkus_humberto_005.html">ČÁST PRVNÍ</a>
          <ul class="plain">
            <li><a href="cirkus_humberto_006.html">I</a></li>
            <li><a href="cirkus_humberto_007.html">II</a></li>
            <li><a href="cirkus_humberto_008.html">III</a></li>
            <li><a href="cirkus_humberto_009.html">IV</a></li>
            <li><a href="cirkus_humberto_010.html">V</a></li>
            <li><a href="cirkus_humberto_011.html">VI</a></li>
            <li><a href="cirkus_humberto_012.html">VII</a></li>
            <li><a href="cirkus_humberto_013.html">VIII</a></li>
          </ul>
        </li>
        <li><a href="cirkus_humberto_014.html">ČÁST
            DRUHÁ</a>
          <ul class="plain">
            <li><a href="cirkus_humberto_015.html">I</a></li>
            <li><a href="cirkus_humberto_016.html">II</a></li>
            <li><a href="cirkus_humberto_017.html">III</a></li>
            <li><a href="cirkus_humberto_018.html">IV</a></li>
            <li><a href="cirkus_humberto_019.html">V</a></li>
            <li><a href="cirkus_humberto_020.html">VI</a></li>
            <li><a href="cirkus_humberto_021.html">VII</a></li>
            <li><a href="cirkus_humberto_022.html">VIII</a></li>
            <li><a href="cirkus_humberto_023.html">IX</a></li>
            <li><a href="cirkus_humberto_024.html">X</a></li>
            <li><a href="cirkus_humberto_025.html">XI</a></li>
            <li><a href="cirkus_humberto_026.html">XII</a></li>
            <li><a href="cirkus_humberto_027.html">XIII</a></li>
            <li><a href="cirkus_humberto_028.html">XIV</a></li>
            <li><a href="cirkus_humberto_029.html">XV</a></li>
            <li><a href="cirkus_humberto_030.html">XVI</a></li>
          </ul>
        </li>
        <li><a href="cirkus_humberto_031.html">ČÁST
            TŘETÍ</a>
          <ul class="plain">
            <li><a href="cirkus_humberto_032.html">I</a></li>
            <li><a href="cirkus_humberto_033.html">II</a></li>
            <li><a href="cirkus_humberto_034.html">III</a></li>
            <li><a href="cirkus_humberto_035.html">IV</a></li>
            <li><a href="cirkus_humberto_036.html">V</a></li>
            <li><a href="cirkus_humberto_037.html">VI</a></li>
            <li><a href="cirkus_humberto_038.html">VII</a></li>
            <li><a href="cirkus_humberto_039.html">VIII</a></li>
            <li><a href="cirkus_humberto_040.html">IX</a></li>
            <li><a href="cirkus_humberto_041.html">X</a></li>
            <li><a href="cirkus_humberto_042.html">XI</a></li>
            <li><a href="cirkus_humberto_043.html">XII</a></li>
            <li><a href="cirkus_humberto_044.html">XIII</a></li>
            <li><a href="cirkus_humberto_045.html">XIV</a></li>
          </ul>
        </li>
        <li><a href="cirkus_humberto_046.html">ČÁST
            ČTVRTÁ</a>
          <ul class="plain">
            <li><a href="cirkus_humberto_047.html">I</a></li>
            <li><a href="cirkus_humberto_048.html">II</a></li>
            <li><a href="cirkus_humberto_049.html">III</a></li>
            <li><a href="cirkus_humberto_050.html">IV</a></li>
            <li><a href="cirkus_humberto_051.html">V</a></li>
            <li><a href="cirkus_humberto_052.html">VI</a></li>
            <li><a href="cirkus_humberto_053.html">VII</a></li>
            <li><a href="cirkus_humberto_054.html">VIII</a></li>
            <li><a href="cirkus_humberto_055.html">IX</a></li>
            <li><a href="cirkus_humberto_056.html">X</a></li>
            <li><a href="cirkus_humberto_057.html">XI</a></li>
            <li><a href="cirkus_humberto_058.html">XII</a></li>
            <li><a href="cirkus_humberto_059.html">XIII</a></li>
            <li><a href="cirkus_humberto_060.html">XIV</a></li>
            <li><a href="cirkus_humberto_061.html">XV</a></li>
          </ul>
        </li>
        <li><a href="cirkus_humberto_062.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">VIII</span></h1>
        <section>
          <p class="chunk" data-nb-ref-number="2" data-nb-words="214" data-nb-chars="1228"><span class="idea" data-nb-ref-number="2" id="idea2" data-nb-words="214" data-nb-chars="1228">Ráno vstal a&nbsp;snídal Vašek s&nbsp;ostatními a&nbsp;rovnou s&nbsp;nimi do&nbsp;koňské stáje. Hans ho&nbsp;tam uvítal širokým „Morchen“ a&nbsp;hned před ním otevřel dvířka k&nbsp;ohrádce ponyů. Bez dlouhých řečí bylo už&nbsp;jako smluveno, že&nbsp;Vašek se&nbsp;bude pod Hansovým dozorem starat o&nbsp;ty&nbsp;malé strakáče. A&nbsp;kluk začínal svou službu jako starý znalec zvířat: měl v&nbsp;kapse kousek třtinového cukru od&nbsp;snídaně a&nbsp;tajně ukrojený krajíc chleba. Mary dostala cukr s&nbsp;kouskem chleba, ti&nbsp;tři druzí shetlandíci, Fricek, Lady a&nbsp;Miss, dostali aspoň kousek chleba z&nbsp;jeho malé dlaně. Karas otec už&nbsp;se&nbsp;naplno pouštěl do&nbsp;stájní práce i&nbsp;do&nbsp;vší ostatní rachoty. A&nbsp;bylo jí&nbsp;toho dne od&nbsp;božího rána vrchovatě, protože se&nbsp;balila a&nbsp;nakládala spousta věcí ze&nbsp;skladišť. Kerholec komandoval všude a&nbsp;ostře zapřahal Karase, který zase neopominul si&nbsp;přivolávat Vašíčka na&nbsp;výpomoc. Vašek si&nbsp;vyřídil s&nbsp;Hansem ranní nakrmení poníků a&nbsp;vklouzl pak jako střela vedle do&nbsp;zvěřince, aby se&nbsp;podíval na&nbsp;ranní práci kapitána Gambiera se&nbsp;lvy, tygry a&nbsp;medvědy. Ale sotva se&nbsp;s&nbsp;ním pozdravil a&nbsp;stoupl si&nbsp;ke&nbsp;kleci, už&nbsp;se&nbsp;ozvalo ode dveří tátovo „Vašku!“ A&nbsp;ozývalo se&nbsp;pak každé chvíle ve&nbsp;všech prostorách cirkusu i&nbsp;zvěřince, takže je&nbsp;brzy přejímali i&nbsp;ostatní lidé a&nbsp;Vašek se&nbsp;najednou pro všechny ostatní jmenoval „Vašku“.</span></p>
          <p class="chunk" data-nb-ref-number="3" data-nb-words="12" data-nb-chars="75"><span class="idea" data-nb-ref-number="3" id="idea3" data-nb-words="12" data-nb-chars="75">„Vašku tu&nbsp;není, Vašku šel do&nbsp;menažérie,“ odpovídal Karasovi Hans z&nbsp;konírny.</span></p>
          <p class="chunk" data-nb-ref-number="4" data-nb-words="9" data-nb-chars="56"><span class="idea" data-nb-ref-number="4" id="idea4" data-nb-words="9" data-nb-chars="56">„Tohle by&nbsp;mohl odnést Vašku,“ rozhodoval Harwey v&nbsp;šatně.</span></p>
          <p class="chunk" data-nb-ref-number="5" data-nb-words="14" data-nb-chars="93"><span class="idea" data-nb-ref-number="5" id="idea5" data-nb-words="14" data-nb-chars="93">A&nbsp;sám Karas, aby neztěžoval dorozumění, říkal už&nbsp;během dopoledne: „Neviděli jste tady Vašku?“</span></p>
          <p class="chunk" data-nb-ref-number="6" data-nb-words="203" data-nb-chars="1242"><span class="idea" data-nb-ref-number="6" id="idea6" data-nb-words="203" data-nb-chars="1242">Vašek byl po&nbsp;pravdě všude a&nbsp;nikde. Dnes poprvé začínal užívat cirkusu naplno. U&nbsp;každé klece postál, aby pozoroval její obyvatele, a&nbsp;už&nbsp;zase jako pstruh vyrazil kupředu, aby mu&nbsp;neušla nějaká podívaná v&nbsp;chodbách nebo v&nbsp;manéži. Uprostřed všeho skládání a&nbsp;stěhování běžely zkoušky, jako by&nbsp;se&nbsp;nic kolem nedálo, ředitel si&nbsp;dal přivést své skupiny hřebců a&nbsp;klisen a&nbsp;opakoval s&nbsp;nimi volnou drezúru, ředitelka proháněla v&nbsp;kruhu lipicány, Pablo Perreira jezdil na&nbsp;Santosu vysokou školu, krasojezdkyně se&nbsp;v&nbsp;pracovních úborech zvedaly na&nbsp;hřbety koní s&nbsp;líbeznými pohyby, naučenými pro okouzlení diváků, kterých nebylo, které jen chvílemi zastupoval Vašek. Kaskadéři cvičili skoky a&nbsp;pády a&nbsp;Léon Gambier dal přivésti velkou předváděcí klec, v&nbsp;níž za&nbsp;huhlavého řevu šelem opakoval s&nbsp;nimi za&nbsp;hojného práskání bičem jejich denní lekci. Zatím prošel manéží veliký pan Selnicki, s&nbsp;důstojnou nevšímavostí minul vše, co&nbsp;se&nbsp;tam dálo, vrátil se&nbsp;se&nbsp;sklenkou a&nbsp;lahví a&nbsp;uložil si&nbsp;obé do&nbsp;lóže, kde s&nbsp;unaveným pohledem usedl, aby se&nbsp;posilnil. Krátce poté, v&nbsp;9.30, nadešlo něco nového. Pan Petr Berwitz přišel s&nbsp;oběma trpaslíky a&nbsp;představil je&nbsp;panu Selnickému. Od&nbsp;zítřka budou prý večer vystupovat jako jedenácté číslo – tři krátké tance. Pan Selnicki si&nbsp;otřel rukou oči.</span></p>
          <p class="chunk" data-nb-ref-number="7" data-nb-words="24" data-nb-chars="142"><span class="idea" data-nb-ref-number="7" id="idea7" data-nb-words="24" data-nb-chars="142">„Tedy muzika?“ obrátil se&nbsp;a&nbsp;pohlédl ze&nbsp;své výše dolů na&nbsp;pana Mittelhofera. „Ano. A&nbsp;máme ji&nbsp;s&nbsp;sebou, rozepsanou pro orchestr. Výtečné skladby.“</span></p>
          <p class="chunk" data-nb-ref-number="8" data-nb-words="13" data-nb-chars="89"><span class="idea" data-nb-ref-number="8" id="idea8" data-nb-words="13" data-nb-chars="89">Paní Mittelhoferová rozvázala balík, jejž nesla, a&nbsp;její mužíček opatrně vyňal svazek not.</span></p>
          <p class="chunk" data-nb-ref-number="9" data-nb-words="6" data-nb-chars="46"><span class="idea" data-nb-ref-number="9" id="idea9" data-nb-words="6" data-nb-chars="46">„Číslo první: Šeříkový valčík od&nbsp;Winterthala.“</span></p>
          <p class="chunk" data-nb-ref-number="10" data-nb-words="15" data-nb-chars="92"><span class="idea" data-nb-ref-number="10" id="idea10" data-nb-words="15" data-nb-chars="92">Podával noty panu Selnickému, ale ten se&nbsp;místo toho napil. Když utřel kníry, zavrtěl hlavou:</span></p>
          <p class="chunk" data-nb-ref-number="11" data-nb-words="2" data-nb-chars="13"><span class="idea" data-nb-ref-number="11" id="idea11" data-nb-words="2" data-nb-chars="13">„To nehraju.“</span></p>
          <p class="chunk" data-nb-ref-number="12" data-nb-words="24" data-nb-chars="139"><span class="idea" data-nb-ref-number="12" id="idea12" data-nb-words="24" data-nb-chars="139">„Jak to?“ zarazil se&nbsp;pan Mittelhofer a&nbsp;začal rudnout, „dovolte, taková krásná skladba, já&nbsp;ji&nbsp;získal za&nbsp;drahé peníze a&nbsp;vy&nbsp;ji&nbsp;nechcete hrát?“</span></p>
          <p class="chunk" data-nb-ref-number="13" data-nb-words="5" data-nb-chars="32"><span class="idea" data-nb-ref-number="13" id="idea13" data-nb-words="5" data-nb-chars="32">„Ne. Musíte tančit něco jiného.“</span></p>
          <p class="chunk" data-nb-ref-number="14" data-nb-words="42" data-nb-chars="268"><span class="idea" data-nb-ref-number="14" id="idea14" data-nb-words="42" data-nb-chars="268">„Ale my&nbsp;neumíme nic jiného. My&nbsp;jsme angažováni, abychom v&nbsp;převlecích tančili valčík, menuet a&nbsp;selský tanec, tančíme Šeříkový valčík, který je&nbsp;celým světem uznán za&nbsp;jeden z&nbsp;nejnádhernějších valčíků, a&nbsp;já&nbsp;nechápu, jak se&nbsp;může vyskytnout kapelník, který to&nbsp;odmítne hrát.“</span></p>
          <p class="chunk" data-nb-ref-number="15" data-nb-words="10" data-nb-chars="47"><span class="idea" data-nb-ref-number="15" id="idea15" data-nb-words="10" data-nb-chars="47">„Tak tedy se&nbsp;už&nbsp;vyskyt. Já&nbsp;vám to&nbsp;hrát nebudu.“</span></p>
          <p class="chunk" data-nb-ref-number="16" data-nb-words="31" data-nb-chars="196"><span class="idea" data-nb-ref-number="16" id="idea16" data-nb-words="31" data-nb-chars="196">„Pane řediteli,“ křičel písklavým hláskem Admirál Paleček, „je mi&nbsp;líto, že&nbsp;si&nbsp;už&nbsp;na&nbsp;prvním kroku musím vést stížnost. Je&nbsp;to&nbsp;neslýchaný případ, aby se&nbsp;kapelník podniku takto postavil proti umělci.“</span></p>
          <p class="chunk" data-nb-ref-number="17" data-nb-words="11" data-nb-chars="84"><span class="idea" data-nb-ref-number="17" id="idea17" data-nb-words="11" data-nb-chars="84">„Opravdu, pane Selnicki,“ řekl s&nbsp;opatrnou smířlivostí Berwitz, „máte nějaký důvod…?“</span></p>
          <p class="chunk" data-nb-ref-number="18" data-nb-words="5" data-nb-chars="19"><span class="idea" data-nb-ref-number="18" id="idea18" data-nb-words="5" data-nb-chars="19">„To se&nbsp;ví, že&nbsp;mám.“</span></p>
          <p class="chunk" data-nb-ref-number="19" data-nb-words="2" data-nb-chars="9"><span class="idea" data-nb-ref-number="19" id="idea19" data-nb-words="2" data-nb-chars="9">„A jaký?“</span></p>
          <p class="chunk" data-nb-ref-number="20" data-nb-words="1" data-nb-chars="7"><span class="idea" data-nb-ref-number="20" id="idea20" data-nb-words="1" data-nb-chars="7">„Slon!“</span></p>
          <p class="chunk" data-nb-ref-number="21" data-nb-words="4" data-nb-chars="18"><span class="idea" data-nb-ref-number="21" id="idea21" data-nb-words="4" data-nb-chars="18">„Co je&nbsp;se&nbsp;slonem?“</span></p>
          <p class="chunk" data-nb-ref-number="22" data-nb-words="30" data-nb-chars="169"><span class="idea" data-nb-ref-number="22" id="idea22" data-nb-words="30" data-nb-chars="169">„Slon je&nbsp;dvanácté číslo v&nbsp;programu, a&nbsp;to, co&nbsp;tancuje na&nbsp;lahvích, je&nbsp;právě Šeříkový valčík. Slonu nemohu hrát jinou muziku, a&nbsp;dvakrát za&nbsp;sebou týž valčík, to&nbsp;taky nejde.“</span></p>
          <p class="chunk" data-nb-ref-number="23" data-nb-words="32" data-nb-chars="179"><span class="idea" data-nb-ref-number="23" id="idea23" data-nb-words="32" data-nb-chars="179">„Ovšem, to&nbsp;nejde, to&nbsp;je&nbsp;pravda,“ přikyvoval Berwitz, „to je&nbsp;mi&nbsp;velmi líto, pane Mittelhofer, ale my&nbsp;opravdu za&nbsp;to&nbsp;nemůžeme, že&nbsp;vy&nbsp;jste si&nbsp;zakoupil valčík, který u&nbsp;nás tančí slon.“</span></p>
          <p class="chunk" data-nb-ref-number="24" data-nb-words="20" data-nb-chars="124"><span class="idea" data-nb-ref-number="24" id="idea24" data-nb-words="20" data-nb-chars="124">„Ale to&nbsp;je&nbsp;taky pro nás ponižující, pane řediteli,“ křičeli teď oba zakrslíci rozčileně. „Dejte nás na&nbsp;jiné místo programu!“</span></p>
          <p class="chunk" data-nb-ref-number="25" data-nb-words="25" data-nb-chars="154"><span class="idea" data-nb-ref-number="25" id="idea25" data-nb-words="25" data-nb-chars="154">„To nemohu. Máte číslo jedenáct právě proto, že&nbsp;pak přijde slon. To&nbsp;je&nbsp;věc režie, rozumíte, to&nbsp;je&nbsp;kompozice pořadu, ten kontrast, pidimužíci a&nbsp;mastodont.“</span></p>
          <p class="chunk" data-nb-ref-number="26" data-nb-words="9" data-nb-chars="54"><span class="idea" data-nb-ref-number="26" id="idea26" data-nb-words="9" data-nb-chars="54">„Pak tedy z&nbsp;vaší viny odpadne část našeho vystoupení!“</span></p>
          <p class="chunk" data-nb-ref-number="27" data-nb-words="19" data-nb-chars="107"><span class="idea" data-nb-ref-number="27" id="idea27" data-nb-words="19" data-nb-chars="107">„To taky nejde. Máte ohlášeny tři tance, a&nbsp;mimoto tu&nbsp;jde o&nbsp;čas. Nemohu ztrácet draze zaplacené tři minuty.“</span></p>
          <p class="chunk" data-nb-ref-number="28" data-nb-words="4" data-nb-chars="21"><span class="idea" data-nb-ref-number="28" id="idea28" data-nb-words="4" data-nb-chars="21">„Co tedy máme dělat?“</span></p>
          <p class="chunk" data-nb-ref-number="29" data-nb-words="16" data-nb-chars="104"><span class="idea" data-nb-ref-number="29" id="idea29" data-nb-words="16" data-nb-chars="104">„Co máme dělat, Selnicki?“ obrátil se&nbsp;ředitel důvěřivě na&nbsp;kapelníka, který přece už&nbsp;tolik věcí rozřešil.</span></p>
          <p class="chunk" data-nb-ref-number="30" data-nb-words="40" data-nb-chars="242"><span class="idea" data-nb-ref-number="30" id="idea30" data-nb-words="40" data-nb-chars="242">„To je&nbsp;jednoduché, pane řediteli. Panstvo si&nbsp;bude tančit svůj valčík, ale já&nbsp;jim nebudu hrát Šeříkový valčík od&nbsp;Winterthala, nýbrž valčík Estrella od&nbsp;Goubina. Ten je&nbsp;komponován nachlup stejně, jen koda je&nbsp;jiná, a&nbsp;to&nbsp;se&nbsp;panstvo už&nbsp;přizpůsobí.“</span></p>
          <p class="chunk" data-nb-ref-number="31" data-nb-words="18" data-nb-chars="108"><span class="idea" data-nb-ref-number="31" id="idea31" data-nb-words="18" data-nb-chars="108">„Vašku!“ ozvalo se&nbsp;od&nbsp;brány, a&nbsp;Vašek vyrazil z&nbsp;přítmí galerie, proletěl kolem trpaslíků a&nbsp;zmizel za&nbsp;závěsem.</span></p>
          <p class="chunk" data-nb-ref-number="32" data-nb-words="51" data-nb-chars="272"><span class="idea" data-nb-ref-number="32" id="idea32" data-nb-words="51" data-nb-chars="272">„Ten kapelník je&nbsp;pašák!“ liboval si&nbsp;v&nbsp;duchu, že&nbsp;Selnicki tak pansky sjel ty&nbsp;protivné trpaslíky. Táta ho&nbsp;poslal do&nbsp;stájí k&nbsp;Hansovi a&nbsp;ten měl pro Vaška milé překvapení: Mary stála přistrojena a&nbsp;Hans mu&nbsp;dovolil, aby si&nbsp;s&nbsp;ní&nbsp;vyjel do&nbsp;záboudí a&nbsp;jezdil si&nbsp;tam podle své libosti.</span></p>
          <p class="chunk" data-nb-ref-number="33" data-nb-words="117" data-nb-chars="624"><span class="idea" data-nb-ref-number="33" id="idea33" data-nb-words="117" data-nb-chars="624">Hoch toho s&nbsp;jásotem užil. Objížděl venkovskou manéž, ale vyvedl Mary i&nbsp;mimo ni, mezi vozy, tu&nbsp;pobídl kobylku do&nbsp;klusu, tu&nbsp;ji&nbsp;zastavil, seskočil, pomazlil se&nbsp;s&nbsp;ní, zas nasedl a&nbsp;jel. Nebyla to&nbsp;vždy jízda podle předpisu, leckdy to&nbsp;v&nbsp;něm hrkalo, teď že&nbsp;už&nbsp;spadne, ale nespadl, vždy se&nbsp;ještě udržel a&nbsp;koníka dovedl zastavit. Čím déle byl v&nbsp;sedle, tím větším pánem si&nbsp;připadal a&nbsp;už&nbsp;se&nbsp;ho&nbsp;zmocňovala dětská hravost, už&nbsp;se&nbsp;mu&nbsp;chtělo volat s&nbsp;koně na&nbsp;lidi a&nbsp;komandovat je, kam co&nbsp;nosit a&nbsp;nakládat. Hernajs, tohle by&nbsp;měla vidět Růženka! To&nbsp;je&nbsp;přece něco jiného než ta&nbsp;hloupá hra onehdy, kdy ji&nbsp;honil dokolečka a&nbsp;práskal na&nbsp;židli bičem.</span></p>
          <p class="chunk" data-nb-ref-number="34" data-nb-words="14" data-nb-chars="73"><span class="idea" data-nb-ref-number="34" id="idea34" data-nb-words="14" data-nb-chars="73">Z&nbsp;těch hravých snů byl vyrušen křikem a&nbsp;hádkou někde na&nbsp;samém konci vozů.</span></p>
          <p class="chunk" data-nb-ref-number="35" data-nb-words="53" data-nb-chars="332"><span class="idea" data-nb-ref-number="35" id="idea35" data-nb-words="53" data-nb-chars="332">„Třeba se&nbsp;tam komedianti poperou,“ řekl si&nbsp;hned, a&nbsp;už&nbsp;pobodl Mary, aby o&nbsp;takovou podívanou nepřišel. Viděl však něco jiného: za&nbsp;zadními maringotkami humbertovskými se&nbsp;objevila nová, krásně modrá, tažená dvěma koníky. Přijela z&nbsp;druhé strany a&nbsp;její majitel se&nbsp;halasně domáhal, aby mu&nbsp;domácí vozy udělaly místo, aby mohl vjeti dovnitř.</span></p>
          <p class="chunk" data-nb-ref-number="36" data-nb-words="30" data-nb-chars="210"><span class="idea" data-nb-ref-number="36" id="idea36" data-nb-words="30" data-nb-chars="210">„Alláh il&nbsp;Alláh,“ křičel bronzově temný cizinec s&nbsp;vysokým fezem na&nbsp;kudrnaté hlavě, „dove è il&nbsp;direttore? Il&nbsp;direttore! Padrone! Directeur! Patron! Principal! Mašalah! Kousíček uhnout! Anch‘ io&nbsp;Cirkus Humberto!“</span></p>
          <p class="chunk" data-nb-ref-number="37" data-nb-words="59" data-nb-chars="328"><span class="idea" data-nb-ref-number="37" id="idea37" data-nb-words="59" data-nb-chars="328">Stál u&nbsp;svých kobylek a&nbsp;gestikuloval a&nbsp;křičel a&nbsp;zadní dvířka jeho modrého vozu se&nbsp;otevřela a&nbsp;z&nbsp;nich vyběhlo malé, černé, kudrnaté dítě, otrhané jak cikáně, pak druhé, třetí, čtvrté, páté, vždy větší a&nbsp;větší, šest nebo sedm jich bylo a&nbsp;všechny obklopily muže s&nbsp;fezem a&nbsp;všecky křičely a&nbsp;ječely s&nbsp;ním. Už&nbsp;sem však přibíhal Kerholec.</span></p>
          <p class="chunk" data-nb-ref-number="38" data-nb-words="5" data-nb-chars="33"><span class="idea" data-nb-ref-number="38" id="idea38" data-nb-words="5" data-nb-chars="33">„Achmed Roméo?“ volal na&nbsp;cizince.</span></p>
          <p class="chunk" data-nb-ref-number="39" data-nb-words="35" data-nb-chars="217"><span class="idea" data-nb-ref-number="39" id="idea39" data-nb-words="35" data-nb-chars="217">„Si, si!“ kýval příchozí, a&nbsp;zvednuv obě ruce k&nbsp;nebesům, volal nadšeně: „Roméo! Roméo! Achmed Roméo, fils deMehmed Roméo, fils d’Ali Roméo, fils du&nbsp;grand-papa Roméo! Tous Roméo, tous Tunisiens, de&nbsp;Tunis de&nbsp;la&nbsp;Tunisie!“</span></p>
          <p class="chunk" data-nb-ref-number="40" data-nb-words="45" data-nb-chars="250"><span class="idea" data-nb-ref-number="40" id="idea40" data-nb-words="45" data-nb-chars="250">Kerholec svolal pár lidí, aby nadzvedli zadky dvou maringotek a&nbsp;odtáhli je&nbsp;kousek stranou. Vznikla tak ulička, kterou už&nbsp;mohl modrý vůz projet. Muž s&nbsp;fezem se&nbsp;také obrátil k&nbsp;svému spřežení a&nbsp;k&nbsp;té&nbsp;kupě dětí, zvedl bič vítězně nad hlavu a&nbsp;znovu zvolal:</span></p>
          <p class="chunk" data-nb-ref-number="41" data-nb-words="6" data-nb-chars="44"><span class="idea" data-nb-ref-number="41" id="idea41" data-nb-words="6" data-nb-chars="44">„Avanti, Roméos! Marchons vers la&nbsp;victoire!“</span></p>
          <p class="chunk" data-nb-ref-number="42" data-nb-words="44" data-nb-chars="248"><span class="idea" data-nb-ref-number="42" id="idea42" data-nb-words="44" data-nb-chars="248">A&nbsp;obrátiv se&nbsp;opět dopředu, pohyboval bičem v&nbsp;pravici jako tambor svým „tágem“ před muzikou a&nbsp;dal se&nbsp;na&nbsp;pochod, spřežení za&nbsp;ním, chumel černých dětí napravo i&nbsp;nalevo od&nbsp;vozu, z&nbsp;něhož vyhlížela stejně černá a&nbsp;stejně kudrnatá ženská s&nbsp;děckem v&nbsp;náručí.</span></p>
          <p class="chunk" data-nb-ref-number="43" data-nb-words="243" data-nb-chars="1398"><span class="idea" data-nb-ref-number="43" id="idea43" data-nb-words="243" data-nb-chars="1398">Vašek pochopil, že&nbsp;je&nbsp;to&nbsp;ono nové číslo, o&nbsp;kterém se&nbsp;mluvilo, že&nbsp;se&nbsp;k&nbsp;nim připojí den před odjezdem. Mezi poskakujícími dětmi spatřil kluka, který mohl být o&nbsp;rok, o&nbsp;dva starší než on&nbsp;sám. Okamžitě se&nbsp;mu&nbsp;zachtělo ukázat tomu odrbanci, že&nbsp;on, Vašek, je&nbsp;tady už&nbsp;dávno doma a&nbsp;velkým pánem na&nbsp;zdejší půdě. Proto obrátil Mary, popohnal ji&nbsp;a&nbsp;vjel do&nbsp;manéže, kterou začal objíždět s&nbsp;takovou důležitostí, jako by&nbsp;na&nbsp;ničem jiném Cirkusu Humberto nezáleželo. Ale právě jak tak klusem objížděl kruh, poznali ti&nbsp;umouněnci, že&nbsp;je&nbsp;to&nbsp;manéž. Vašek zaslechl velký jejich křik, a&nbsp;když se&nbsp;ohlédl, spatřil celou tu&nbsp;malou smečku, jak se&nbsp;žene k&nbsp;němu. Zatvářil se&nbsp;tedy, že&nbsp;je&nbsp;vůbec nepozoruje. Ale tu&nbsp;se&nbsp;stalo něco, čeho by&nbsp;se&nbsp;byl v&nbsp;žití nenadál: ten nejstarší kluk, který všecky ostatní předstihl, doběhl právě k&nbsp;Vaškovi, výskl divoce, odrazil se&nbsp;a&nbsp;skočil velkým saltem Vaškovi přes hlavu do&nbsp;manéže. Že&nbsp;to&nbsp;bylo salto, Vašek nevěděl. Nevěděl v&nbsp;tu&nbsp;chvíli vůbec nic, protože polekaná Mary vyhodila zadkem a&nbsp;Vašek sletěl jí&nbsp;přes hlavu. Když se&nbsp;vzpamatoval, dřepěl na&nbsp;zemi zrovna tak jako včera před lidožroutem a&nbsp;kolem něho hejno špinavých dětí s&nbsp;vřískotem a&nbsp;výskáním dělalo kotrmelec za&nbsp;kotrmelcem, stavělo se&nbsp;na&nbsp;hlavu a&nbsp;na&nbsp;ruce, přeskakovalo se&nbsp;navzájem, ten nejstarší se&nbsp;otáčel nad zemí v&nbsp;protáhlých rychlých přemetech na&nbsp;ruce a&nbsp;na&nbsp;nohy a&nbsp;kolem nich běhala Mary, všecka zdivočelá, ale stále věrně dodržující okruh manéže.</span></p>
          <p class="chunk" data-nb-ref-number="44" data-nb-words="98" data-nb-chars="544"><span class="idea" data-nb-ref-number="44" id="idea44" data-nb-words="98" data-nb-chars="544">Vašek cítil, že&nbsp;si, hernajs, řádně narazil hlavu a&nbsp;zadek, a&nbsp;chviličku se&nbsp;mu&nbsp;zdálo, že&nbsp;se&nbsp;snad ani nezvedne. Ale vtom už&nbsp;ten největší cikán zarazil skokem své přemety, něco křikl a&nbsp;běžel k&nbsp;Vaškovi, podávaje mu&nbsp;ruku. A&nbsp;ti&nbsp;druzí se&nbsp;ze&nbsp;všech stran shrnuli k&nbsp;němu, popadli ho&nbsp;za&nbsp;ruce a&nbsp;za&nbsp;ramena a&nbsp;pomáhali mu&nbsp;vstát, omakávali mu&nbsp;nohy a&nbsp;ruce a&nbsp;křičeli: „Niente, niente!“ a&nbsp;nejstarší mu&nbsp;stiskl ruku a&nbsp;zubil se&nbsp;na&nbsp;něho neodolatelným úsměvem a&nbsp;říkal: „Scusi, scusi, excusez-moi, entschuldigen – io&nbsp;sono Paolo, Paolo Roméo, fils ďAchmed Roméo de&nbsp;Tunis!“</span></p>
          <p class="chunk" data-nb-ref-number="45" data-nb-words="53" data-nb-chars="296"><span class="idea" data-nb-ref-number="45" id="idea45" data-nb-words="53" data-nb-chars="296">Vašek byl jako vyjeven z&nbsp;toho přívalu křiku, ochoty, úsměvů a&nbsp;cizích slov, ale když ten druhý znovu a&nbsp;znovu ukazoval na&nbsp;sebe a&nbsp;opakoval Paolo, Paolo, pochopil, že&nbsp;se&nbsp;ten černý kluk tak jmenuje. Stiskl mu&nbsp;tedy ruku a&nbsp;najednou mu&nbsp;vyklouzlo slovo, které tu&nbsp;v&nbsp;cirkuse už&nbsp;mnohokrát slyšel: „Bon… bon…“</span></p>
          <p class="chunk" data-nb-ref-number="46" data-nb-words="69" data-nb-chars="392"><span class="idea" data-nb-ref-number="46" id="idea46" data-nb-words="69" data-nb-chars="392">A&nbsp;Paolo se&nbsp;zasmál a&nbsp;objal Vaška a&nbsp;černá mrňata kolem jásala. Teď potřeboval Vašek, aby se&nbsp;mu&nbsp;podařilo něco udivujícího. Nazdařbůh vykřikl: „Mary, pojď sem!“ A&nbsp;koník, který se&nbsp;zatím uklidnil, opravdu se&nbsp;na&nbsp;zavolání obrátil a&nbsp;přišel k&nbsp;Vaškovi. Kluci ztichli, Vašek nasedl a&nbsp;jako velký pán shlédl teď dolů na&nbsp;Paola, kývl mu&nbsp;vlídně a&nbsp;řekl česky: „Ty vopice!“ Nato pobídl Mary a&nbsp;odklusal k&nbsp;stájím.</span></p>
          <p class="chunk" data-nb-ref-number="47" data-nb-words="251" data-nb-chars="1450"><span class="idea" data-nb-ref-number="47" id="idea47" data-nb-words="251" data-nb-chars="1450">Nebyl tak klidný, jak se&nbsp;navenek tvářil. Vašek měl velkou úctu k&nbsp;dospělým, k&nbsp;jejich síle a&nbsp;zručnosti, jak dovedli přemáhat věci, na&nbsp;které on&nbsp;dávno ještě nestačil. Bylo mu&nbsp;to&nbsp;stálou vzpruhou: „až já&nbsp;budu velký, to&nbsp;já&nbsp;taky tak jako táta, jako Kerholec, jako kapitán, jako Hans“; a&nbsp;zatím všecko okukoval, jak se&nbsp;na&nbsp;co&nbsp;jde, jak se&nbsp;to&nbsp;bere do&nbsp;ruky, jak se&nbsp;k&nbsp;tomu dospělí stavějí. Jejich převahu tedy uznával za&nbsp;samozřejmou, ale hrozně ho&nbsp;dožíralo, jestliže nad ním vítězili kluci, jako byl on&nbsp;sám. Tadyten Paolův skok přes koně a&nbsp;jezdce, třebaže byli oba maličtí, tuze ho&nbsp;dopálil. To&nbsp;bylo něco, v&nbsp;čem se&nbsp;s&nbsp;Paolem nemohl měřit. A&nbsp;vůbec, jak všichni ti&nbsp;čertovi cikáni skákali, jak dělali přemety, jak to&nbsp;lítalo jeden přes druhého, to&nbsp;bylo něco pro Vaška nevídaného a&nbsp;neslýchaného. Vašek byl z&nbsp;nejčipernějších kluků na&nbsp;vsi, a&nbsp;co&nbsp;vlastně tělesně dovedl! Válet sudy, kotrmelcovat, udělat svíčku, chodit s&nbsp;rukama pod koleny jako žába, přeskakovat patníky, šplhat na&nbsp;stromy, běžet po&nbsp;kládách a&nbsp;překlápět se&nbsp;na&nbsp;závorách. Doma to&nbsp;stačilo, ale tady zřejmě ne. Tady se&nbsp;musí naučit mnohem víc, nemá-li Paolo trvale nad ním vítězit. Znovu vzpomínal na&nbsp;skoky krasojezdců přes objekty a&nbsp;na&nbsp;udivující kejkle těch dvou pánů včera ve&nbsp;venkovské manéži. Paolo už&nbsp;jim byl nesporně blíž; a&nbsp;nechtěl-li se&nbsp;Vašek dát odsunout, musel to&nbsp;umět nejmíň jako Paolo. Ale jak se&nbsp;tomu naučit, odkud to&nbsp;sebrat? Cítil, že&nbsp;v&nbsp;téhle věci mu&nbsp;táta, jeho znamenitý, všechno umějící táta, nepomůže.</span></p>
          <p class="chunk" data-nb-ref-number="48" data-nb-words="15" data-nb-chars="81"><span class="idea" data-nb-ref-number="48" id="idea48" data-nb-words="15" data-nb-chars="81">Zamyšlen odpínal z&nbsp;Mary postroj, když si&nbsp;všiml, že&nbsp;v&nbsp;ohrádce jsou jen tři poníci.</span></p>
          <p class="chunk" data-nb-ref-number="49" data-nb-words="4" data-nb-chars="20"><span class="idea" data-nb-ref-number="49" id="idea49" data-nb-words="4" data-nb-chars="20">„Hans, kde je&nbsp;Miss?“</span></p>
          <p class="chunk" data-nb-ref-number="50" data-nb-words="13" data-nb-chars="70"><span class="idea" data-nb-ref-number="50" id="idea50" data-nb-words="13" data-nb-chars="70">„Miss pracuje s&nbsp;Helenkou. Běž se&nbsp;tam podívat. To&nbsp;bude něco pro Vašku.“</span></p>
          <p class="chunk" data-nb-ref-number="51" data-nb-words="110" data-nb-chars="657"><span class="idea" data-nb-ref-number="51" id="idea51" data-nb-words="110" data-nb-chars="657">Vašek proletěl konírnou a&nbsp;vpadl do&nbsp;hlediště. Uprostřed žlutého okruhu stál direktor s&nbsp;bičem v&nbsp;ruce a&nbsp;kolem obíhala drobným klusem Miss. Na&nbsp;hřbetě měla malé panó a&nbsp;na&nbsp;něm stála hubeňoučká bledolící holčička s&nbsp;dlouhýma tenkýma nohama. Stála zrovna na&nbsp;levé noze a&nbsp;snažila se&nbsp;udělat váhu, předklon těla s&nbsp;rozepjatýma rukama a&nbsp;s&nbsp;pravou nohou zdviženou dozadu do&nbsp;stejné vodorovné linie jako trup. Koník pod ní&nbsp;pravidelně klusal a&nbsp;její levá noha musela stále vyrovnávat otřesy jeho hřbetu. Bylo to&nbsp;na&nbsp;spadnutí, ale holčička byla od&nbsp;pasu přivázána k&nbsp;šňůře, která nahoře, hodně vysoko, šla přes kladku. Druhý konec šňůry měl v&nbsp;ruce mužský, který stál vedle ředitele.</span></p>
          <p class="chunk" data-nb-ref-number="52" data-nb-words="21" data-nb-chars="128"><span class="idea" data-nb-ref-number="52" id="idea52" data-nb-words="21" data-nb-chars="128">Třikrát se&nbsp;holčička pomalu sklonila do&nbsp;váhy a&nbsp;zase se&nbsp;zvedla. Když se&nbsp;nakláněla počtvrté, zakolísala jí&nbsp;unavená noha a&nbsp;sklouzla.</span></p>
          <p class="chunk" data-nb-ref-number="53" data-nb-words="42" data-nb-chars="247"><span class="idea" data-nb-ref-number="53" id="idea53" data-nb-words="42" data-nb-chars="247">„Hernajs,“ lekl se&nbsp;Vašek pádu pod koně, ale vtom ten mužský prudce zatáhl za&nbsp;šňůru, holčička vyletěla ve&nbsp;svých krátkých sukénkách do&nbsp;výše a&nbsp;s&nbsp;roztaženýma rukama i&nbsp;nohama prolétla vzduchem ke&nbsp;středu manéže. Ředitel ji&nbsp;tam zachytil a&nbsp;spustil na&nbsp;zem.</span></p>
          <p class="chunk" data-nb-ref-number="54" data-nb-words="18" data-nb-chars="107"><span class="idea" data-nb-ref-number="54" id="idea54" data-nb-words="18" data-nb-chars="107">„Líp pérovat, Helenko,“ řekl direktor ostře, „stojíš levou nohou moc tupě. A&nbsp;postav si&nbsp;ji&nbsp;víc špičkou ven.“</span></p>
          <p class="chunk" data-nb-ref-number="55" data-nb-words="7" data-nb-chars="50"><span class="idea" data-nb-ref-number="55" id="idea55" data-nb-words="7" data-nb-chars="50">„Tatínku, mě&nbsp;tolik bolí záda,“ zavzdychla Helenka.</span></p>
          <p class="chunk" data-nb-ref-number="56" data-nb-words="23" data-nb-chars="139"><span class="idea" data-nb-ref-number="56" id="idea56" data-nb-words="23" data-nb-chars="139">„To já&nbsp;vím,“ odpověděl direktor, „proto musíme trik opakovat, až&nbsp;si&nbsp;tělo zvykne. Tak znovu na&nbsp;koně. Náskokem. Pět kroků rozběh, teď!… Hop!“</span></p>
          <p class="chunk" data-nb-ref-number="57" data-nb-words="19" data-nb-chars="109"><span class="idea" data-nb-ref-number="57" id="idea57" data-nb-words="19" data-nb-chars="109">Helenka se&nbsp;rozběhla šikmo za&nbsp;koněm, odrazila se, ale nedoskočila. Muž zatáhl a&nbsp;ona obloukem se&nbsp;snesla k&nbsp;otci.</span></p>
          <p class="chunk" data-nb-ref-number="58" data-nb-words="11" data-nb-chars="75"><span class="idea" data-nb-ref-number="58" id="idea58" data-nb-words="11" data-nb-chars="75">„Ostřejší odraz, holka, víc se&nbsp;vynést! Znovu! Opakujeme rozběh. Teď!… Hop!“</span></p>
          <p class="chunk" data-nb-ref-number="59" data-nb-words="17" data-nb-chars="100"><span class="idea" data-nb-ref-number="59" id="idea59" data-nb-words="17" data-nb-chars="100">Berwitz práskl přitom bičem. Ale Helenka klopýtla nahoře o&nbsp;panó a&nbsp;už&nbsp;se&nbsp;jako motýlek vracela zpátky.</span></p>
          <p class="chunk" data-nb-ref-number="60" data-nb-words="4" data-nb-chars="26"><span class="idea" data-nb-ref-number="60" id="idea60" data-nb-words="4" data-nb-chars="26">„Znovu. Rozběh: teď! Hop!“</span></p>
          <p class="chunk" data-nb-ref-number="61" data-nb-words="19" data-nb-chars="113"><span class="idea" data-nb-ref-number="61" id="idea61" data-nb-words="19" data-nb-chars="113">Nešlo to. Šestiletá dívka stála před otcem a&nbsp;krčila s&nbsp;provinilou tváří ramena. Vašek cítil s&nbsp;ní&nbsp;nesmírnou lítost.</span></p>
          <p class="chunk" data-nb-ref-number="62" data-nb-words="4" data-nb-chars="28"><span class="idea" data-nb-ref-number="62" id="idea62" data-nb-words="4" data-nb-chars="28">„Nic naplat. Opakovat. Teď!“</span></p>
          <p class="chunk" data-nb-ref-number="63" data-nb-words="9" data-nb-chars="57"><span class="idea" data-nb-ref-number="63" id="idea63" data-nb-words="9" data-nb-chars="57">Berwitz ani nekřikl hop. Helenka ztratila tempo ke&nbsp;skoku.</span></p>
          <p class="chunk" data-nb-ref-number="64" data-nb-words="4" data-nb-chars="26"><span class="idea" data-nb-ref-number="64" id="idea64" data-nb-words="4" data-nb-chars="26">„Znovu. Rozběh: teď! Hop!“</span></p>
          <p class="chunk" data-nb-ref-number="65" data-nb-words="47" data-nb-chars="269"><span class="idea" data-nb-ref-number="65" id="idea65" data-nb-words="47" data-nb-chars="269">Vašek div nevykřikl s&nbsp;sebou. Cítil tak přesně, jak se&nbsp;má&nbsp;asi odrazit, aby doskočila, v&nbsp;nohou mu&nbsp;to&nbsp;přímo poškubávalo k&nbsp;běhu a&nbsp;skoku. Ale Helence tím nepomohl. Třikráte se&nbsp;ještě rozběhla se&nbsp;šňůrou na&nbsp;zádech a&nbsp;třikráte ji&nbsp;odškubli ze&nbsp;špatného skoku jako chycenou rybičku.</span></p>
          <p class="chunk" data-nb-ref-number="66" data-nb-words="10" data-nb-chars="54"><span class="idea" data-nb-ref-number="66" id="idea66" data-nb-words="10" data-nb-chars="54">„Co to&nbsp;je&nbsp;dneska s&nbsp;tebou, Helenko?“ durdil se&nbsp;ředitel.</span></p>
          <p class="chunk" data-nb-ref-number="67" data-nb-words="9" data-nb-chars="56"><span class="idea" data-nb-ref-number="67" id="idea67" data-nb-words="9" data-nb-chars="56">„Já… tati… já&nbsp;už&nbsp;nemůžu…,“ zajíkala se&nbsp;unavená holčička.</span></p>
          <p class="chunk" data-nb-ref-number="68" data-nb-words="17" data-nb-chars="117"><span class="idea" data-nb-ref-number="68" id="idea68" data-nb-words="17" data-nb-chars="117">„Nemůžu, nemůžu, neříkej mi&nbsp;nemůžu,“ láteřil Berwitz, „člověk vždycky může, když chce. Pro dnešek toho tedy necháme.“</span></p>
          <p class="chunk" data-nb-ref-number="69" data-nb-words="45" data-nb-chars="258"><span class="idea" data-nb-ref-number="69" id="idea69" data-nb-words="45" data-nb-chars="258">A&nbsp;zapráskav semo tamo bičem, obrátil se&nbsp;a&nbsp;odešel do&nbsp;brány. Jeho pomocník odepjal Helenku ze&nbsp;šňůry, vyvlékl šňůru z&nbsp;kladky a&nbsp;začal ji&nbsp;stáčet přes levou ruku a&nbsp;loket. Vašek vyrazil a&nbsp;uchopil za&nbsp;uzdu Miss, která se&nbsp;zastavila, potřásla hlavou a&nbsp;hrabala kopýtkem.</span></p>
          <p class="chunk" data-nb-ref-number="70" data-nb-words="13" data-nb-chars="87"><span class="idea" data-nb-ref-number="70" id="idea70" data-nb-words="13" data-nb-chars="87">„Můžu ti&nbsp;odvést Miss do&nbsp;stáje, Helenko?“ oslovil holčičku, která se&nbsp;všecka protahovala.</span></p>
          <p class="chunk" data-nb-ref-number="71" data-nb-words="3" data-nb-chars="16"><span class="idea" data-nb-ref-number="71" id="idea71" data-nb-words="3" data-nb-chars="16">„Ty jsi zdejší?“</span></p>
          <p class="chunk" data-nb-ref-number="72" data-nb-words="29" data-nb-chars="132"><span class="idea" data-nb-ref-number="72" id="idea72" data-nb-words="29" data-nb-chars="132">„Ano. My&nbsp;jsme tu&nbsp;s&nbsp;tátou noví. Ale já&nbsp;už&nbsp;všecko znám a&nbsp;jezdím na&nbsp;Mary a&nbsp;Hans mi&nbsp;odevzdal do&nbsp;opatrování Mary a&nbsp;Miss a&nbsp;Fricka a&nbsp;Lady.“</span></p>
          <p class="chunk" data-nb-ref-number="73" data-nb-words="20" data-nb-chars="104"><span class="idea" data-nb-ref-number="73" id="idea73" data-nb-words="20" data-nb-chars="104">„To budeme asi jezdit spolu, protože Fricek a&nbsp;Lady jsou jeden pár a&nbsp;Mary s&nbsp;Miss druhý. Jak se&nbsp;jmenuješ?“</span></p>
          <p class="chunk" data-nb-ref-number="74" data-nb-words="8" data-nb-chars="42"><span class="idea" data-nb-ref-number="74" id="idea74" data-nb-words="8" data-nb-chars="42">„Václav Karas. Ale tady se&nbsp;mi&nbsp;říká Vašku.“</span></p>
          <p class="chunk" data-nb-ref-number="75" data-nb-words="4" data-nb-chars="21"><span class="idea" data-nb-ref-number="75" id="idea75" data-nb-words="4" data-nb-chars="21">„Vašku? To&nbsp;je&nbsp;jméno?“</span></p>
          <p class="chunk" data-nb-ref-number="76" data-nb-words="2" data-nb-chars="9"><span class="idea" data-nb-ref-number="76" id="idea76" data-nb-words="2" data-nb-chars="9">„No asi.“</span></p>
          <p class="chunk" data-nb-ref-number="77" data-nb-words="5" data-nb-chars="26"><span class="idea" data-nb-ref-number="77" id="idea77" data-nb-words="5" data-nb-chars="26">„A pojedeš s&nbsp;námi, Vašku?“</span></p>
          <p class="chunk" data-nb-ref-number="78" data-nb-words="6" data-nb-chars="36"><span class="idea" data-nb-ref-number="78" id="idea78" data-nb-words="6" data-nb-chars="36">„Ano. V&nbsp;osmičce. S&nbsp;panem Kerholcem.“</span></p>
          <p class="chunk" data-nb-ref-number="79" data-nb-words="12" data-nb-chars="60"><span class="idea" data-nb-ref-number="79" id="idea79" data-nb-words="12" data-nb-chars="60">„Ach, s&nbsp;Karlem. Já&nbsp;jsem s&nbsp;tatínkem a&nbsp;s&nbsp;maminkou v&nbsp;jedničce.“</span></p>
          <p class="chunk" data-nb-ref-number="80" data-nb-words="30" data-nb-chars="152"><span class="idea" data-nb-ref-number="80" id="idea80" data-nb-words="30" data-nb-chars="152">„Já maminku nemám, ale kdyby ještě byla živa, tak by&nbsp;taky s&nbsp;námi jela a&nbsp;prala nám a&nbsp;věšela prádlo takhle mezi vozy. Je&nbsp;to&nbsp;moc těžké, skočit na&nbsp;koníčka?“</span></p>
          <p class="chunk" data-nb-ref-number="81" data-nb-words="23" data-nb-chars="116"><span class="idea" data-nb-ref-number="81" id="idea81" data-nb-words="23" data-nb-chars="116">„Já jsem to&nbsp;předtím už&nbsp;dovedla. Ale pak jsem dělala asi dvacetkrát váhu na&nbsp;levou nohu a&nbsp;teď v&nbsp;ní&nbsp;nemám žádnou sílu.“</span></p>
          <p class="chunk" data-nb-ref-number="82" data-nb-words="6" data-nb-chars="34"><span class="idea" data-nb-ref-number="82" id="idea82" data-nb-words="6" data-nb-chars="34">„A proč jsi se&nbsp;neodrazila pravou?“</span></p>
          <p class="chunk" data-nb-ref-number="83" data-nb-words="12" data-nb-chars="60"><span class="idea" data-nb-ref-number="83" id="idea83" data-nb-words="12" data-nb-chars="60">„Já nevím. Při pěti krocích – to&nbsp;přijde skok na&nbsp;levou nohu.“</span></p>
          <p class="chunk" data-nb-ref-number="84" data-nb-words="1" data-nb-chars="10"><span class="idea" data-nb-ref-number="84" id="idea84" data-nb-words="1" data-nb-chars="10">„Vždycky?“</span></p>
          <p class="chunk" data-nb-ref-number="85" data-nb-words="1" data-nb-chars="10"><span class="idea" data-nb-ref-number="85" id="idea85" data-nb-words="1" data-nb-chars="10">„Vždycky.“</span></p>
          <p class="chunk" data-nb-ref-number="86" data-nb-words="11" data-nb-chars="61"><span class="idea" data-nb-ref-number="86" id="idea86" data-nb-words="11" data-nb-chars="61">„To je&nbsp;divné. To&nbsp;si&nbsp;musím vyzkoušet. Budeš tu&nbsp;o&nbsp;představení?“</span></p>
          <p class="chunk" data-nb-ref-number="87" data-nb-words="6" data-nb-chars="37"><span class="idea" data-nb-ref-number="87" id="idea87" data-nb-words="6" data-nb-chars="37">„Ne. Já&nbsp;musím pomáhat mamince balit.“</span></p>
          <p class="chunk" data-nb-ref-number="88" data-nb-words="6" data-nb-chars="34"><span class="idea" data-nb-ref-number="88" id="idea88" data-nb-words="6" data-nb-chars="34">„A když maminka pracuje se&nbsp;šimly?“</span></p>
          <p class="chunk" data-nb-ref-number="89" data-nb-words="6" data-nb-chars="31"><span class="idea" data-nb-ref-number="89" id="idea89" data-nb-words="6" data-nb-chars="31">„To se&nbsp;koukám tuhle u&nbsp;gardiny.“</span></p>
          <p class="chunk" data-nb-ref-number="90" data-nb-words="21" data-nb-chars="121"><span class="idea" data-nb-ref-number="90" id="idea90" data-nb-words="21" data-nb-chars="121">„No, tak to&nbsp;se&nbsp;třebas uvidíme, třebas budu mít chvilku volno a&nbsp;třebas tam přijdu. Sbohem, Helenko, já&nbsp;musím odvést Miss.“</span></p>
          <p class="chunk" data-nb-ref-number="91" data-nb-words="2" data-nb-chars="16"><span class="idea" data-nb-ref-number="91" id="idea91" data-nb-words="2" data-nb-chars="16">„Sbohem… Vašku.“</span></p>
          <p class="chunk" data-nb-ref-number="92" data-nb-words="10" data-nb-chars="55"><span class="idea" data-nb-ref-number="92" id="idea92" data-nb-words="10" data-nb-chars="55">Helenka odhopsala a&nbsp;Vašek běžel s&nbsp;Miss jako starý kočí.</span></p>
          <p class="chunk" data-nb-ref-number="93" data-nb-words="34" data-nb-chars="185"><span class="idea" data-nb-ref-number="93" id="idea93" data-nb-words="34" data-nb-chars="185">Za&nbsp;konírnou se&nbsp;povalovaly všelijaké bedny. Vaškovi nešlo z&nbsp;hlavy, jak je&nbsp;to&nbsp;s&nbsp;tou levou nohou při pátém kroku. Když spatřil bedny, napadlo mu, že&nbsp;si&nbsp;na&nbsp;nich může vyzkoušet skok na&nbsp;koně.</span></p>
          <p class="chunk" data-nb-ref-number="94" data-nb-words="34" data-nb-chars="166"><span class="idea" data-nb-ref-number="94" id="idea94" data-nb-words="34" data-nb-chars="166">„Tak pojď sem, ty&nbsp;stará, ty&nbsp;jsi Miss a&nbsp;já&nbsp;jsem krasojezdec a&nbsp;budu na&nbsp;tebe skákat. Hýjó, běž a&nbsp;nesplaš se. No, malá, no, Miss, pozor, rozběh na&nbsp;pět kroků – teď!… Hop!“</span></p>
          <p class="chunk" data-nb-ref-number="95" data-nb-words="30" data-nb-chars="172"><span class="idea" data-nb-ref-number="95" id="idea95" data-nb-words="30" data-nb-chars="172">Odrazil se&nbsp;levou nohou, vylétl k&nbsp;vršku prázdné bedny, která byla nižší než pony, nedoskočil, kopl do&nbsp;bedny, bedna se&nbsp;převalila, Vašek na&nbsp;ni&nbsp;a&nbsp;nehorázně se&nbsp;uhodil do&nbsp;holeně.</span></p>
          <p class="chunk" data-nb-ref-number="96" data-nb-words="25" data-nb-chars="147"><span class="idea" data-nb-ref-number="96" id="idea96" data-nb-words="25" data-nb-chars="147">„Hernajs, to&nbsp;jsem se&nbsp;bacil. No, stará, postav se. Musím opakovat. Ostřejší odraz, víc se&nbsp;vynést! Znovu! Opakujeme rozběh. Pět kroků – teď!… a&nbsp;hop!“</span></p>
          <p class="chunk" data-nb-ref-number="97" data-nb-words="21" data-nb-chars="125"><span class="idea" data-nb-ref-number="97" id="idea97" data-nb-words="21" data-nb-chars="125">Tentokráte se&nbsp;vynesl nahoru, ale neudržel se&nbsp;tam, bedna se&nbsp;zakolísala pod jeho dopadem, pak se&nbsp;převalila a&nbsp;on&nbsp;sotva odskočil.</span></p>
          <p class="chunk" data-nb-ref-number="98" data-nb-words="26" data-nb-chars="150"><span class="idea" data-nb-ref-number="98" id="idea98" data-nb-words="26" data-nb-chars="150">„Fuj, Miss, copak to&nbsp;je, takhle vyhazovat pod krasojezdcem! A&nbsp;vy, pane, musíte líp pérovat a&nbsp;špičku nohy víc stranou. Opakujeme. Rozběh – teď… a&nbsp;hop!“</span></p>
          <p class="chunk" data-nb-ref-number="99" data-nb-words="9" data-nb-chars="43"><span class="idea" data-nb-ref-number="99" id="idea99" data-nb-words="9" data-nb-chars="43">Znovu přistál na&nbsp;bedně a&nbsp;znovu z&nbsp;ní&nbsp;sletěl.</span></p>
          <p class="chunk" data-nb-ref-number="100" data-nb-words="17" data-nb-chars="108"><span class="idea" data-nb-ref-number="100" id="idea100" data-nb-words="17" data-nb-chars="108">„Kruci hernajs, vždycky mě, potvora, shodí. Stůj, Miss, pěkně stát! A&nbsp;znova. Opakujeme. Rozběh – teď!… hop!“</span></p>
          <p class="chunk" data-nb-ref-number="101" data-nb-words="15" data-nb-chars="91"><span class="idea" data-nb-ref-number="101" id="idea101" data-nb-words="15" data-nb-chars="91">Teď se&nbsp;tam vynesl, bedna se&nbsp;zaviklala, ale Vašek ji&nbsp;rozkročenýma nohama udržel v&nbsp;rovnováze.</span></p>
          <p class="chunk" data-nb-ref-number="102" data-nb-words="8" data-nb-chars="52"><span class="idea" data-nb-ref-number="102" id="idea102" data-nb-words="8" data-nb-chars="52">„Vidíš, ty&nbsp;potvoro, že&nbsp;tě&nbsp;zkrotím! Znovu! Opakovat!“</span></p>
          <p class="chunk" data-nb-ref-number="103" data-nb-words="74" data-nb-chars="402"><span class="idea" data-nb-ref-number="103" id="idea103" data-nb-words="74" data-nb-chars="402">Seskočil z&nbsp;bedny a&nbsp;znovu se&nbsp;rozběhl. Zase se&nbsp;to&nbsp;povedlo. Pak už&nbsp;si&nbsp;tím byl jist, skočil na&nbsp;bednu pětkrát, osmkrát a&nbsp;vždycky se&nbsp;na&nbsp;ní&nbsp;udržel. Všiml si, že&nbsp;se&nbsp;pokaždé odráží levou nohou. Změnil tedy rozběh a&nbsp;odrazil se&nbsp;pravou nohou. Levá přišla na&nbsp;bednu dřív, pravou dotahoval, nedotáhl a&nbsp;sletěl. Opakoval si&nbsp;to&nbsp;a&nbsp;sletěl znovu. Rozběhl se&nbsp;na&nbsp;pravou nohu potřetí a&nbsp;udržel se&nbsp;nahoře jen s&nbsp;největší námahou.</span></p>
          <p class="chunk" data-nb-ref-number="104" data-nb-words="16" data-nb-chars="81"><span class="idea" data-nb-ref-number="104" id="idea104" data-nb-words="16" data-nb-chars="81">„Hm, ono je&nbsp;to&nbsp;přece lepší na&nbsp;levou nohu. Zkusíme to&nbsp;ještě jednou. Rozběh – teď!“</span></p>
          <p class="chunk" data-nb-ref-number="105" data-nb-words="57" data-nb-chars="338"><span class="idea" data-nb-ref-number="105" id="idea105" data-nb-words="57" data-nb-chars="338">Vašek neměl dost technické představivosti a&nbsp;zkušenosti, aby si&nbsp;uvědomil, že&nbsp;je&nbsp;to&nbsp;proto, že&nbsp;naskakuje z&nbsp;levé strany, zvnitřku domnělé manéže. Jemu stačilo jako většině cirkusových primitivů, že&nbsp;na&nbsp;levou nohu se&nbsp;skáče líp, a&nbsp;od&nbsp;té&nbsp;chvíle se&nbsp;odrážel pořád levou nohou. Ještě párkrát vylétl na&nbsp;svou dřevěnou Miss, až&nbsp;ho&nbsp;táta zavolal k&nbsp;obědu.</span></p>
          <p class="chunk" data-nb-ref-number="106" data-nb-words="78" data-nb-chars="496"><span class="idea" data-nb-ref-number="106" id="idea106" data-nb-words="78" data-nb-chars="496">Mezi polévkou a&nbsp;povidlovými knedlíky se&nbsp;dověděl od&nbsp;Kerholce a&nbsp;od&nbsp;druhých, kdo je&nbsp;osazenstvo modré maringotky. Achmed Roméo je&nbsp;prý potomek staré komediantské rodiny tuniské, jejíž berberská krev se&nbsp;už&nbsp;dávno směšovala s&nbsp;italskou a&nbsp;francouzskou. Se&nbsp;svými dětmi provádí jedno z&nbsp;nejlepších ikarských čísel na&nbsp;pevnině – hromadné vystoupení otce i&nbsp;dětí s&nbsp;překotně rozvinutou přízemní akrobatikou, v&nbsp;níž už&nbsp;i&nbsp;tříletí umějí své kousky, stojíce aspoň na&nbsp;vrcholu pyramidy s&nbsp;jednou nohou zvednutou nad hlavu.</span></p>
          <p class="chunk" data-nb-ref-number="107" data-nb-words="37" data-nb-chars="212"><span class="idea" data-nb-ref-number="107" id="idea107" data-nb-words="37" data-nb-chars="212">„Povídejte si, co&nbsp;chcete,“ dodával do&nbsp;toho starý Malina, „co ten Achmed s&nbsp;dětmi provádí, je&nbsp;nejčistší stará škola. To&nbsp;se&nbsp;kluk vychová ke&nbsp;všemu. Klouby v&nbsp;těle se&nbsp;uvolní, páteř povolí, takový kluk může být všecko.“</span></p>
          <p class="chunk" data-nb-ref-number="108" data-nb-words="6" data-nb-chars="41"><span class="idea" data-nb-ref-number="108" id="idea108" data-nb-words="6" data-nb-chars="41">„…i ministr,“ dodal s&nbsp;pošklebkem Vosátka.</span></p>
          <p class="chunk" data-nb-ref-number="109" data-nb-words="424" data-nb-chars="2317"><span class="idea" data-nb-ref-number="109" id="idea109" data-nb-words="424" data-nb-chars="2317">„Za starých řádných dob,“ pokračoval neúchylně Malina, „nebyl u&nbsp;cirkusu možný, kdo neměl za&nbsp;sebou takovou školu. Tomu se&nbsp;říkalo být od&nbsp;píky, když už&nbsp;čtyřletému kroutili klouby a&nbsp;ohýbali páteř. Pak se&nbsp;moh stát třeba krotitelem nebo provazolezcem nebo hloupým augustem, ale když všecko selhalo, vždycky se&nbsp;ještě uživil jako akrobat. A&nbsp;hlavní věc – žádnému se&nbsp;nikdy nic nestalo, leda z&nbsp;dopuštění božího. Já&nbsp;jsem znal nějakého Coriniho, on&nbsp;se&nbsp;jmenoval Körner, ale pracoval jako Corini, ten byl taky tak vycvikován od&nbsp;píky. Jeho oblíbené číslo bylo ‚uzel na&nbsp;pochodu‘, to&nbsp;se&nbsp;tak zkroutil, že&nbsp;jsi nevěděl, kde má&nbsp;ruce, kde nohy, opravdu jako by&nbsp;ho&nbsp;někdo zkroutil a&nbsp;utáh na&nbsp;hodně sešmodrchaný uzel. A&nbsp;pak najednou vylezly odněkud z&nbsp;toho balíku dvě ruce a&nbsp;uzel se&nbsp;dal po&nbsp;nich na&nbsp;pochod. Zadnici to&nbsp;mělo nahoře, hlavu někde dole, nohy na&nbsp;zádech, no&nbsp;hrozno podívat. A&nbsp;ten Corini se&nbsp;dal po&nbsp;letech taky na&nbsp;krotitelství a&nbsp;koupil si&nbsp;dva tygry. Sibiřské, ti&nbsp;jsou nejhroznější. Chodil k&nbsp;nim do&nbsp;klece a&nbsp;učil je, aby na&nbsp;stojanech udělali panáčka a&nbsp;salutovali. Já&nbsp;jsem mu&nbsp;povídal: ‚Körner, neblázni, copak je&nbsp;sibiřský tygr k&nbsp;tomu, aby salutoval?‘ Ale on, že&nbsp;nepovolí, i&nbsp;kdyby to&nbsp;mělo pět let trvat. Tak vám je&nbsp;honil už&nbsp;asi půl roku, nic jiného než na&nbsp;podstavec a&nbsp;dělat vojáčka, a&nbsp;to&nbsp;je&nbsp;při tom bil a&nbsp;píchal, toť se&nbsp;ví, to&nbsp;se&nbsp;tehdy jinak nedělalo, ne&nbsp;tak s&nbsp;mazlením jako tuhle Gambier. A&nbsp;ti&nbsp;tygři byli plni vzteku, jen to&nbsp;z&nbsp;nich frkalo žlučí na&nbsp;něho, já&nbsp;sám jsem říkával: ‚Panenko na&nbsp;nebesích, z&nbsp;toho Coriniho bude jednou fašírka a&nbsp;z&nbsp;těch tygrů tepich.‘ A&nbsp;on&nbsp;se&nbsp;mi&nbsp;chlubil, co&nbsp;prý mi&nbsp;to&nbsp;napadá, že&nbsp;oni už&nbsp;zvedají pracku až&nbsp;k&nbsp;prsům, jednoho dne že&nbsp;řádně zasalutují. Ale co&nbsp;jsem čekal, to&nbsp;se&nbsp;stalo: ten větší z&nbsp;nich jednou po&nbsp;něm v&nbsp;kleci skočil. Corini ho&nbsp;postřeh, jak se&nbsp;krčil ke&nbsp;skoku, a&nbsp;uhnul. Ale teď se&nbsp;dožral ten druhý, přestal dělat panáčka a&nbsp;sklouzl z&nbsp;podstavce, aby napad Coriniho z&nbsp;druhé strany. Corini se&nbsp;octl mezi oběma a&nbsp;v&nbsp;tu&nbsp;chvíli pustil z&nbsp;rukou bič a&nbsp;vidlici. Všichni jsme na&nbsp;to&nbsp;koukali jako ochromení, a&nbsp;najednou se&nbsp;tam něco zachumelilo a&nbsp;Corini udělal ze&nbsp;sebe uzel na&nbsp;pochodu. A&nbsp;tygři se&nbsp;toho neznámého, co&nbsp;se&nbsp;tam objevilo, tak vyděsili, že&nbsp;skákali po&nbsp;kleci jeden přes druhého, div se&nbsp;nepovalili, nakonec hups na&nbsp;podstamenty a&nbsp;už&nbsp;dělali panáčka a&nbsp;pravou prackou salutovali a&nbsp;ten uzel před nimi mašíroval jako o&nbsp;přehlídce.“</span></p>
          <p class="chunk" data-nb-ref-number="110" data-nb-words="24" data-nb-chars="157"><span class="idea" data-nb-ref-number="110" id="idea110" data-nb-words="24" data-nb-chars="157">„To jsi nás, krajane Malino,“ podotkl Bureš, krájeje si&nbsp;knedlík, „obohatil o&nbsp;příběh opravdu povzbuzující. To&nbsp;se&nbsp;tedy ten tvůj skokan dožil požehnaného věku?“</span></p>
          <p class="chunk" data-nb-ref-number="111" data-nb-words="69" data-nb-chars="391"><span class="idea" data-nb-ref-number="111" id="idea111" data-nb-words="69" data-nb-chars="391">„Ale kde,“ odpovídal Malina stále týmž klidným tónem. „Zakrátko po&nbsp;téhle příhodě s&nbsp;tygry seskakoval Körner z&nbsp;kozlíku maringotky, sklouzl a&nbsp;kolo mu&nbsp;přejelo pravou nohu. Měl ji&nbsp;zlomenou v&nbsp;holeni, felčaři mu&nbsp;ji&nbsp;spravili, ale špatně, tak mu&nbsp;to&nbsp;pak lámali znovu a&nbsp;vono se&nbsp;to&nbsp;zanítilo a&nbsp;Corini celý otek a&nbsp;umřel. Však jsem myslím povídal, že&nbsp;všecko jde, jenom na&nbsp;dopuštění boží se&nbsp;musí dát pozor.“</span></p>
          <p class="chunk" data-nb-ref-number="112" data-nb-words="76" data-nb-chars="409"><span class="idea" data-nb-ref-number="112" id="idea112" data-nb-words="76" data-nb-chars="409">„Nicméně je&nbsp;pravda,“ navázal Kerholec, „že je&nbsp;to&nbsp;moc dobrý, může-li se&nbsp;kluk odmalička vycvičit na&nbsp;skákače a&nbsp;padače. A&nbsp;být, Anton, na&nbsp;tvým místě, vzal bych Vaška do&nbsp;prádla. Tady de&nbsp;vo&nbsp;to, aby nepropás šanci. Bejt stavěč, tlouct floky do&nbsp;země a&nbsp;tahat ségle, to&nbsp;dovede dycky, ale Vašek může být něco víc, jak se&nbsp;ke&nbsp;všemu má. A&nbsp;to&nbsp;je&nbsp;tátova hlavní povinnost, dát klukovi šanci. A&nbsp;klukova věc je, aby ji&nbsp;nepropás.“</span></p>
          <p class="chunk" data-nb-ref-number="113" data-nb-words="179" data-nb-chars="1109"><span class="idea" data-nb-ref-number="113" id="idea113" data-nb-words="179" data-nb-chars="1109">„Generál Kerholec mluví jako bible,“ vložil se&nbsp;do&nbsp;toho Vosátka, „jako nejdokonalejší, autorem schválená bible Královský britský bibelní společnosti. A&nbsp;je-li k&nbsp;tomu potřebí nějakýho vodstrašujícího příkladu, nechť pan předřečník ukáže prstem na&nbsp;mne. Já&nbsp;jsem, ctihodní pánové, mohl být v&nbsp;Nové Granadě guvernérem státu Bojaka a&nbsp;mít takové lány země, že&nbsp;byste se&nbsp;mohli po&nbsp;nich prohánět s&nbsp;deseti cirkusy. Ale milovaný tatíček mi&nbsp;nějakým nedopatřením opomněl dáti k&nbsp;tomu šanci přiměřeným vzděláním a&nbsp;fajnovější výchovou. A&nbsp;já&nbsp;ještě tu&nbsp;šanci, kterou mi&nbsp;nedal, propás. Neboť jsme, pánové, hráli právě na&nbsp;cimře bézig, když v&nbsp;Nové Granadě propukl převrat. Lid povstal, ale já&nbsp;ne, protože mi&nbsp;právě padala karta a&nbsp;vod takovýho požehnání se&nbsp;nepovstává. A&nbsp;než jsme to&nbsp;dohráli, ti&nbsp;venku smetli vládu, provolali guvernérem jednoho advokáta a&nbsp;vodtroubili. Tak jsem nakonec vyhrál patnáct dolarů v&nbsp;bézig a&nbsp;prohrál latifundie ve&nbsp;státě Bojaka. Od&nbsp;té&nbsp;doby sloužím lidstvu jako výstražné znamení v&nbsp;hodnosti seržána. Doufám, že&nbsp;si&nbsp;i&nbsp;náš slovutný krajan a&nbsp;virtuózní trubiroh vezme ze&nbsp;mne poučení, kam to&nbsp;vede, a&nbsp;tak dále a&nbsp;tak dále.“</span></p>
          <p class="chunk" data-nb-ref-number="114" data-nb-words="174" data-nb-chars="914"><span class="idea" data-nb-ref-number="114" id="idea114" data-nb-words="174" data-nb-chars="914">„Vy jste, chlapci, všichni moc hodní,“ odpovídal Karas v&nbsp;rozpacích, „a já&nbsp;vám do&nbsp;smrti nezapomenu, jak mě&nbsp;tuhle Kerholec vytáhl z&nbsp;bryndy a&nbsp;jak vy&nbsp;druzí jste mne i&nbsp;Vaška tady přijali. Při tom při všem o&nbsp;mne dohromady nejde. Já&nbsp;už&nbsp;jsem si&nbsp;to&nbsp;v&nbsp;hlavě srovnal, že&nbsp;jsem místo u&nbsp;Milnerovy party u&nbsp;Kerholcovy. Ouplně jedno mi&nbsp;to&nbsp;taky není, to&nbsp;zas vám nebudu hrát žádnou komedii. To&nbsp;z&nbsp;vás žádnej neví, jaká je&nbsp;to&nbsp;radost, vzít pěknou zvonivou cihlu do&nbsp;ruky, povážit si&nbsp;ji&nbsp;a&nbsp;posadit ji&nbsp;pěkně mezi druhé a&nbsp;koukat, jak z&nbsp;toho roste jiným lidem bydlení. Karlík Kerholec mi&nbsp;vyložil, jak je&nbsp;to&nbsp;fortelná a&nbsp;hezká věc, vytáhnout v&nbsp;pár minutách celý stan do&nbsp;výše, aby za&nbsp;dvě hodiny už&nbsp;v&nbsp;něm mohlo být představení, a&nbsp;pak to&nbsp;zas za&nbsp;pár minut rozebrat. To&nbsp;já&nbsp;tedy uznávám a&nbsp;těším se&nbsp;na&nbsp;to, ale vodpuste, že&nbsp;mi&nbsp;řemeslo zůstane řemeslo a&nbsp;že&nbsp;vždycky budu s&nbsp;lítostí koukat na&nbsp;zedníky, když zdí dům a&nbsp;dělají takovou bytelnou práci natrvalo.“</span></p>
          <p class="chunk" data-nb-ref-number="115" data-nb-words="12" data-nb-chars="75"><span class="idea" data-nb-ref-number="115" id="idea115" data-nb-words="12" data-nb-chars="75">„Hele,“ řekl Vosátka, „vévoda z&nbsp;Malty se&nbsp;vyvyšuje nad pány de&nbsp;Maringottes.“</span></p>
          <p class="chunk" data-nb-ref-number="116" data-nb-words="13" data-nb-chars="83"><span class="idea" data-nb-ref-number="116" id="idea116" data-nb-words="13" data-nb-chars="83">„Kuš, seržáne,“ zakročil Kerholec, „a ty, Anton, mluv. Tady musí být všecko jasný.“</span></p>
          <p class="chunk" data-nb-ref-number="117" data-nb-words="160" data-nb-chars="847"><span class="idea" data-nb-ref-number="117" id="idea117" data-nb-words="160" data-nb-chars="847">„Povídám jen,“ načal znovu Karas, „že o&nbsp;mne nejde. Ale o&nbsp;co&nbsp;jde, je&nbsp;tuhle Vašíček. U&nbsp;něho to&nbsp;znamená teprve celej život, že&nbsp;ano. A&nbsp;to&nbsp;je&nbsp;na&nbsp;mne zatracená odpovědnost, esli mám, esli můžu, esli smím z&nbsp;něho udělat komedianta. Dyk to&nbsp;dítě nepatří jenom mně, dyk je&nbsp;taky Márinčino, a&nbsp;z&nbsp;tý&nbsp;stránky je&nbsp;to&nbsp;jedno, esli je&nbsp;rodička mrtvá, – nárok na&nbsp;dítě má&nbsp;a&nbsp;ten nárok jde skrze mý&nbsp;svědomí. My&nbsp;jsme, pravda, vlastně nikdy spolu nemluvili o&nbsp;tom, co&nbsp;z&nbsp;hocha bude. Co&nbsp;by&nbsp;taky mohlo být: zedník jako táta, s&nbsp;chalupou doma pro zimní čas, když rachota stojí. Dyby šlo o&nbsp;cokoli jinýho; ale jak já&nbsp;mám přijít jednou do&nbsp;vesnice a&nbsp;říct sousedům: Vodpuste, lidi, ale já&nbsp;se&nbsp;dal k&nbsp;cirkusu a&nbsp;z&nbsp;Vašíčka jsem udělal komedianta. To&nbsp;je&nbsp;na&nbsp;mne moc těžký rozhodování, to&nbsp;já&nbsp;nemůžu, vodpuste, přátelé, to&nbsp;já&nbsp;opravdu jen tak nemůžu. Dyby to&nbsp;byla nějaká živnost, nějaký řemeslo…“</span></p>
          <p class="chunk" data-nb-ref-number="118" data-nb-words="235" data-nb-chars="1396"><span class="idea" data-nb-ref-number="118" id="idea118" data-nb-words="235" data-nb-chars="1396">„Milí přátelé,“ ujal se&nbsp;důrazně slova Bureš, aby zarazil nějakou štiplavou poznámku Vosátkovu, „dovolte mi, abych vaším jménem projevil našemu drahému krajanu plné uznání za&nbsp;to, že&nbsp;s&nbsp;takovou vážností pojímá své povinnosti otcovské. Básník praví: Blah, kdo pěstoval své vlasti jednu růži, jeden štěp. Ale, drahý Šumavane, nesmíš zapomenout, že&nbsp;co&nbsp;tě&nbsp;nejvíce trápí, jsou vlastně předsudky, pošetilé předsudky lidské společnosti proti těm, kteří vědomě se&nbsp;vytrhli z&nbsp;jejího lživého prostředí. Dovoláváš se&nbsp;rodné vsi a&nbsp;sousedů v&nbsp;ní. Ale tvá horská vesnice uživí jen hrstku svých rodáků a&nbsp;ostatní musí za&nbsp;chlebem do&nbsp;ciziny. Pokud mohou, vydělávají si&nbsp;jej svým řemeslem. Řemeslo má&nbsp;zlaté dno, ale někdy je&nbsp;to&nbsp;dno jen ze&nbsp;zlatých drátků jako řešeto a&nbsp;moc blaha ti&nbsp;neuchová. Co&nbsp;děláš potom, ctěný vlastenče? Všecko, co&nbsp;jen dovedeš; a&nbsp;řemeslo pověsíš na&nbsp;hřebíček. I&nbsp;na&nbsp;trubku troubíš, aby ses uživil, a&nbsp;to&nbsp;už, pane, není žádné řemeslo, to&nbsp;už&nbsp;je&nbsp;frajkumšt zrovna tak jako umění, kterému se&nbsp;má&nbsp;vyučit Vašíček. Uvaž, příteli drahý, že&nbsp;ti&nbsp;nedoporučujeme, aby se&nbsp;z&nbsp;Vaška stal tulák a&nbsp;dareba; my&nbsp;ti&nbsp;naopak radíme, abys ho&nbsp;dal řádně vyučit až&nbsp;do&nbsp;mistrovství, protože pak to&nbsp;právě nebude žádný fušer a&nbsp;darmošlap. A&nbsp;kdybys měl z&nbsp;toho všeho špatné zkušenosti, vždycky ještě může vypřáhnout a&nbsp;jít za&nbsp;tvou zedničinou. Čas tu&nbsp;neztratí. Číst, psát a&nbsp;počítat ho&nbsp;tu&nbsp;naučím a&nbsp;ostatního tu&nbsp;pochytí víc než v&nbsp;kterékoli škole.“</span></p>
          <p class="chunk" data-nb-ref-number="119" data-nb-words="95" data-nb-chars="489"><span class="idea" data-nb-ref-number="119" id="idea119" data-nb-words="95" data-nb-chars="489">„Po mým soudu, Antone,“ řekl Kerholec, „povede se&nbsp;ti&nbsp;tu&nbsp;mezi námi líp než na&nbsp;stavbě. Však taky už&nbsp;proto tu&nbsp;mezi námi jsi. Ale dobře jsi řek, že&nbsp;nejde o&nbsp;tebe a&nbsp;o&nbsp;nás. My&nbsp;jsme i&nbsp;tu&nbsp;pořád ještě podřízený lid, kdežto Vašek, kdyby se&nbsp;začal teď cvičit, nemusel by&nbsp;být žádným stavěčem a&nbsp;moh by&nbsp;být ještě pěkněji živ než my. Byl by&nbsp;pánem jako kapitán Gambier nebo Pablo Perreira nebo třeba i&nbsp;jako ředitel Berwitz. Tady se&nbsp;mu&nbsp;otevře cesta nahoru, a&nbsp;to&nbsp;by, věř mi, ani tvoje nebožka nic nenamítala.“</span></p>
          <p class="chunk" data-nb-ref-number="120" data-nb-words="41" data-nb-chars="243"><span class="idea" data-nb-ref-number="120" id="idea120" data-nb-words="41" data-nb-chars="243">„Ctihodná státní rado,“ ozval se&nbsp;najednou Vosátka, „tak se&nbsp;tu&nbsp;ráčíte usnášet o&nbsp;příští korunovaci a&nbsp;eště ste se&nbsp;nezeptali korunního prince, esli vůbec o&nbsp;tu&nbsp;korunu stojí. Povídám, Vašku, kdepak je&nbsp;to&nbsp;hezčí, doma na&nbsp;vesnici, nebo tady u&nbsp;cirkusu?“</span></p>
          <p class="chunk" data-nb-ref-number="121" data-nb-words="10" data-nb-chars="62"><span class="idea" data-nb-ref-number="121" id="idea121" data-nb-words="10" data-nb-chars="62">„Kdepak na&nbsp;vesnici,“ zazubil se&nbsp;Vašek, „to není ani srovnání.“</span></p>
          <p class="chunk" data-nb-ref-number="122" data-nb-words="11" data-nb-chars="50"><span class="idea" data-nb-ref-number="122" id="idea122" data-nb-words="11" data-nb-chars="50">„Ale táta si&nbsp;myslí, že&nbsp;by&nbsp;z&nbsp;tebe mělo být rochně.“</span></p>
          <p class="chunk" data-nb-ref-number="123" data-nb-words="25" data-nb-chars="151"><span class="idea" data-nb-ref-number="123" id="idea123" data-nb-words="25" data-nb-chars="151">„Táto!“ Vašíčkův pohled se&nbsp;upřel do&nbsp;očí Antonína Karase. A&nbsp;Karas otec viděl, jak se&nbsp;chlapci zase tak zaostřily zorničky, jako když něco rozhodně chtěl.</span></p>
          <p class="chunk" data-nb-ref-number="124" data-nb-words="38" data-nb-chars="197"><span class="idea" data-nb-ref-number="124" id="idea124" data-nb-words="38" data-nb-chars="197">„To přece nemyslíš doopravdy! Já&nbsp;už&nbsp;tady mám koníčka a&nbsp;pan Gambier mi&nbsp;slíbil, že&nbsp;si&nbsp;budu hrát se&nbsp;lvími koťaty, a&nbsp;pan Arr-Šehir mi&nbsp;slíbil, že&nbsp;mne sveze na&nbsp;slonu, – táto, viď že&nbsp;zůstaneme u&nbsp;cirkusu?“</span></p>
          <p class="chunk" data-nb-ref-number="125" data-nb-words="13" data-nb-chars="77"><span class="idea" data-nb-ref-number="125" id="idea125" data-nb-words="13" data-nb-chars="77">Vašek vztáhl k&nbsp;otci ruce a&nbsp;Karas měkl. Objal hocha svýma upracovanýma rukama.</span></p>
          <p class="chunk" data-nb-ref-number="126" data-nb-words="11" data-nb-chars="62"><span class="idea" data-nb-ref-number="126" id="idea126" data-nb-words="11" data-nb-chars="62">„A ty&nbsp;bys, Vašku, opravdu chtěl celý život jezdit s&nbsp;cirkusem?“</span></p>
          <p class="chunk" data-nb-ref-number="127" data-nb-words="3" data-nb-chars="19"><span class="idea" data-nb-ref-number="127" id="idea127" data-nb-words="3" data-nb-chars="19">„Nic jinýho, táto!“</span></p>
          <p class="chunk" data-nb-ref-number="128" data-nb-words="15" data-nb-chars="73"><span class="idea" data-nb-ref-number="128" id="idea128" data-nb-words="15" data-nb-chars="73">„A chtěl by&nbsp;ses učit skákat a&nbsp;jezdit a&nbsp;všecky ty&nbsp;kumšty, cos tady viděl?“</span></p>
          <p class="chunk" data-nb-ref-number="129" data-nb-words="50" data-nb-chars="265"><span class="idea" data-nb-ref-number="129" id="idea129" data-nb-words="50" data-nb-chars="265">„Chtěl, táto,“ a&nbsp;oči Vaškovi jen zasvítily, „jezdit na&nbsp;Mary, to&nbsp;ještě nic není. To&nbsp;už&nbsp;umím. A&nbsp;Mary je&nbsp;maličká. Ale vyskočit na&nbsp;velkého koně v&nbsp;plném běhu… a&nbsp;přeskočit ho&nbsp;i&nbsp;s&nbsp;jezdcem… a&nbsp;vůbec, jako ti&nbsp;černí kluci, hernajs, to&nbsp;kdybych uměl, to&nbsp;bych jim teprve ukázal!“</span></p>
          <p class="chunk" data-nb-ref-number="130" data-nb-words="17" data-nb-chars="70"><span class="idea" data-nb-ref-number="130" id="idea130" data-nb-words="17" data-nb-chars="70">„A víš, že&nbsp;je&nbsp;to&nbsp;těžké učení a&nbsp;velká dřina a&nbsp;že&nbsp;tě&nbsp;to&nbsp;bude moc bolet?“</span></p>
          <p class="chunk" data-nb-ref-number="131" data-nb-words="34" data-nb-chars="177"><span class="idea" data-nb-ref-number="131" id="idea131" data-nb-words="34" data-nb-chars="177">„Ať! Však kdybych chodil do&nbsp;lesa kácet stromy, jako kluci chodí, když vyrostou, taky bych se&nbsp;nadřel. A&nbsp;tady mám koníčky a&nbsp;lvy a&nbsp;tygry a&nbsp;slona a&nbsp;budu jezdit v&nbsp;domečku na&nbsp;kolech…“</span></p>
          <p class="chunk" data-nb-ref-number="132" data-nb-words="21" data-nb-chars="127"><span class="idea" data-nb-ref-number="132" id="idea132" data-nb-words="21" data-nb-chars="127">Karas cítil, jak jeho námitky pod tím dětským dychtěním slábnou. Vašek jen hořel a&nbsp;staří cirkusáci si&nbsp;ho&nbsp;se&nbsp;zálibou prohlíželi.</span></p>
          <p class="chunk" data-nb-ref-number="133" data-nb-words="12" data-nb-chars="71"><span class="idea" data-nb-ref-number="133" id="idea133" data-nb-words="12" data-nb-chars="71">„Ale Vašku, považ, co&nbsp;ti&nbsp;řekne kmotr, až&nbsp;přijedeš domů jako komediant?“</span></p>
          <p class="chunk" data-nb-ref-number="134" data-nb-words="99" data-nb-chars="534"><span class="idea" data-nb-ref-number="134" id="idea134" data-nb-words="99" data-nb-chars="534">„A co&nbsp;by&nbsp;řekl! Koukat bude, až&nbsp;přijedu do&nbsp;vsi třebas na&nbsp;Santosovi a&nbsp;Santos bude tančit na&nbsp;zadních nohou na&nbsp;návsi. Všichni se&nbsp;seběhnou, Šemberovo, Bláhovo, Cikhartovo, Zelenkovo, všichni, a&nbsp;budou vyvalovat voči, že&nbsp;tak krásného koně ještě neviděli. A&nbsp;já&nbsp;přijedu třebas na&nbsp;slonu… a&nbsp;něco mu&nbsp;řeknu… a&nbsp;slon utrhne růži a&nbsp;podá ji&nbsp;Cerhovo Nanynce. A&nbsp;já&nbsp;s&nbsp;něho seskočím a&nbsp;tak budu skákat, že&nbsp;všichni kluci budou čubrnět. Hlavně musím umět skákat. Já&nbsp;už&nbsp;skákal na&nbsp;bednu jako na&nbsp;Mary, ale to&nbsp;je&nbsp;málo, to&nbsp;já&nbsp;musím umět víc. A&nbsp;třabas ať&nbsp;to&nbsp;bolí.“</span></p>
          <p class="chunk" data-nb-ref-number="135" data-nb-words="31" data-nb-chars="191"><span class="idea" data-nb-ref-number="135" id="idea135" data-nb-words="31" data-nb-chars="191">„Bravo, kadete,“ přikývl mu&nbsp;Vosátka. „Plivnout si&nbsp;do&nbsp;dlaní a&nbsp;rvát se&nbsp;s&nbsp;tou fuškou. Markýzi di&nbsp;Karaso, tohohle potomka nesmíte zanedbávat, v&nbsp;něm může vzejít nový lesk vašemu zavápněnému erbu.“</span></p>
          <p class="chunk" data-nb-ref-number="136" data-nb-words="10" data-nb-chars="56"><span class="idea" data-nb-ref-number="136" id="idea136" data-nb-words="10" data-nb-chars="56">„Tak ti&nbsp;Roméovi kluci se&nbsp;ti&nbsp;líbili?“ zeptal se&nbsp;Kerholec.</span></p>
          <p class="chunk" data-nb-ref-number="137" data-nb-words="42" data-nb-chars="248"><span class="idea" data-nb-ref-number="137" id="idea137" data-nb-words="42" data-nb-chars="248">„No, nelíbili se&nbsp;mi,“ odpovídal Vašek sebevědomě jako rovný mezi rovnými, „jsou to&nbsp;taková padavčata, aby si&nbsp;jich vzal člověk pět na&nbsp;pohlavek. Ale skákat umějí jako vopice. Ale já&nbsp;se&nbsp;to&nbsp;taky naučím a&nbsp;skočím rovnýma nohama na&nbsp;hřbet třebas Pomponovi.“</span></p>
          <p class="chunk" data-nb-ref-number="138" data-nb-words="16" data-nb-chars="94"><span class="idea" data-nb-ref-number="138" id="idea138" data-nb-words="16" data-nb-chars="94">„Vašíčku,“ řekl Karas dojatě, „aby ti&nbsp;dal pámbů požehnání. Já&nbsp;ti&nbsp;v&nbsp;tvým štěstí bránit nebudu.“</span></p>
          <p class="chunk" data-nb-ref-number="139" data-nb-words="40" data-nb-chars="225"><span class="idea" data-nb-ref-number="139" id="idea139" data-nb-words="40" data-nb-chars="225">„Myslím,“ řekl nato Kerholec Karasovi, „že bys měl promluvit s&nbsp;Achmedem Roméem. Bude s&nbsp;námi aspoň rok a&nbsp;mohl by&nbsp;vzít Vaška do&nbsp;práce. Ostatně bude nejlíp, když to&nbsp;s&nbsp;tím Berberem projednám já. Ty&nbsp;bys nevěděl, co&nbsp;vlastně chtít.“</span></p>
          <p class="chunk" data-nb-ref-number="140" data-nb-words="172" data-nb-chars="1009"><span class="idea" data-nb-ref-number="140" id="idea140" data-nb-words="172" data-nb-chars="1009">A&nbsp;ještě po&nbsp;poledni vzal Kerholec Vaška a&nbsp;zašel s&nbsp;ním k&nbsp;modré maringotce. Pan Roméo ho&nbsp;přijal s&nbsp;velkou uctivostí, věděl už, že&nbsp;dobře vyjít s&nbsp;Kerholcem je&nbsp;začátek dobré jízdy v&nbsp;Cirkusu Humberto. Mluvili spolu pátou řečí, jak říkával Vosátka, to&nbsp;jest řečí, která byla složena ze&nbsp;čtyř různých jazyků; ale rozuměli si&nbsp;výtečně. Pan Roméo si&nbsp;přitáhl Vaška a&nbsp;za&nbsp;nezvyklého u&nbsp;něho mlčení mu&nbsp;prohmatal svalstvo nohou i&nbsp;rukou. Pak mu&nbsp;všelijak zkroutil údy i&nbsp;trup, div Vašek nevykřikl bolestí, když ten cikán zkoušel, kam až&nbsp;může Vašek ohnout paži a&nbsp;páteř. Výsledek byl pak ten, že&nbsp;Roméo slíbil Kerholcovi, že&nbsp;z&nbsp;ochoty procvičí denně tělo jeho chráněnce a&nbsp;udělá z&nbsp;něho obratného přízemního akrobata. Vaškovi nebylo při tom jednání zcela volně. Cítil, že&nbsp;z&nbsp;prosté, přihroublé, ale srdečné péče otcovy přechází pod komando polodivošského násilníka, který se&nbsp;směje bolestem a&nbsp;zuřivě jde jen za&nbsp;svým cílem. Ale Vašek byl v&nbsp;tu&nbsp;chvíli odhodlán zvítězit nad Paolem, zvítězit vůbec nad kdekým a&nbsp;podstoupit pro to&nbsp;třebas i&nbsp;mučení.</span></p>
          <p class="chunk" data-nb-ref-number="141" data-nb-words="39" data-nb-chars="197"><span class="idea" data-nb-ref-number="141" id="idea141" data-nb-words="39" data-nb-chars="197">Když odpoledne za&nbsp;koňské produkce vběhl k&nbsp;bráně a&nbsp;našel tam Helenku, prohlásil jí: „Až budeš zase skákat na&nbsp;koně a&nbsp;nepůjde ti&nbsp;to, nic si&nbsp;z&nbsp;toho nedělej. Já&nbsp;jsem teď akrobat a&nbsp;já&nbsp;ti&nbsp;to&nbsp;potom ukážu.“</span></p>
          <p class="chunk" data-nb-ref-number="142" data-nb-words="75" data-nb-chars="490"><span class="idea" data-nb-ref-number="142" id="idea142" data-nb-words="75" data-nb-chars="490">Toto představení na&nbsp;rozloučenou bylo ták dokonalé jako kterékoli jiné a&nbsp;nikdo z&nbsp;diváků si&nbsp;nedovedl představit, že&nbsp;se&nbsp;vzadu rozvíjí velké stěhování a&nbsp;že&nbsp;po&nbsp;každém druhém třetím čísle odjíždí uvolněná část personálu a&nbsp;zvířat. Jen stáje zůstávaly stále pohromadě, aby si&nbsp;je&nbsp;vznešení hosté mohli o&nbsp;přestávce prohlédnout. Ředitel Berwitz procházel jimi ve&nbsp;své perské uniformě a&nbsp;připomínal podkoním postup jejich odjezdu po&nbsp;přestávce. Přitom padl jeho pohled na&nbsp;ohrádku čtyř shetlandských koníků.</span></p>
          <p class="chunk" data-nb-ref-number="143" data-nb-words="6" data-nb-chars="36"><span class="idea" data-nb-ref-number="143" id="idea143" data-nb-words="6" data-nb-chars="36">„Kdo povede ponye?“ zeptal se&nbsp;Hanse.</span></p>
          <p class="chunk" data-nb-ref-number="144" data-nb-words="22" data-nb-chars="115"><span class="idea" data-nb-ref-number="144" id="idea144" data-nb-words="22" data-nb-chars="115">„Vašku,“ odpověděl Hans, „pojede na&nbsp;Mary a&nbsp;ti&nbsp;tři půjdou s&nbsp;ním. Já&nbsp;ostatně pojedu vedle Vašku a&nbsp;dám na&nbsp;něho pozor.“</span></p>
          <p class="chunk" data-nb-ref-number="145" data-nb-words="51" data-nb-chars="303"><span class="idea" data-nb-ref-number="145" id="idea145" data-nb-words="51" data-nb-chars="303">Vašku, Vašku, přemítal direktor, kdo je&nbsp;tady Vašku? To&nbsp;jméno ještě neslyšel. Ale nechtělo se&nbsp;mu&nbsp;ptát se&nbsp;na&nbsp;to&nbsp;Hanse, aby se&nbsp;nezdálo, že&nbsp;ředitel Berwitz nezná svůj personál. Po&nbsp;chvilce vyváželi z&nbsp;manéže klec se&nbsp;lvy a&nbsp;kapitán Gambier se&nbsp;vracel od&nbsp;děkování. Klaunská repríza vyplňovala tuto chvíli příprav.</span></p>
          <p class="chunk" data-nb-ref-number="146" data-nb-words="19" data-nb-chars="107"><span class="idea" data-nb-ref-number="146" id="idea146" data-nb-words="19" data-nb-chars="107">„Lvíčatům se&nbsp;prý daří dobře,“ oslovil Gambier ředitele, „říkala mi&nbsp;madam, že&nbsp;se&nbsp;mají k&nbsp;světu a&nbsp;dobře pijí.“</span></p>
          <p class="chunk" data-nb-ref-number="147" data-nb-words="38" data-nb-chars="216"><span class="idea" data-nb-ref-number="147" id="idea147" data-nb-words="38" data-nb-chars="216">„Anežka si&nbsp;s&nbsp;nimi dává velkou práci,“ odpověděl ředitel, „na dnešek si&nbsp;sotva zdřímla, měla je&nbsp;v&nbsp;posteli a&nbsp;koťata byla neklidná celou noc. Povede-li se&nbsp;to, budou to&nbsp;naše první lvíčata. Dosud jsme s&nbsp;tím neměli štěstí.“</span></p>
          <p class="chunk" data-nb-ref-number="148" data-nb-words="49" data-nb-chars="283"><span class="idea" data-nb-ref-number="148" id="idea148" data-nb-words="49" data-nb-chars="283">„Doufejme, řediteli, doufejme. Až&nbsp;se&nbsp;trochu vybatolí, mohl byste posílat někoho s&nbsp;nimi o&nbsp;přestávce do&nbsp;publika ukazovat je&nbsp;s&nbsp;talířem. Lidé si&nbsp;rádi pohladí lvíče a&nbsp;talíř vynese na&nbsp;jich výživu. Nejlépe by&nbsp;to&nbsp;mohl obstarat Vašku. Vašku je&nbsp;bystrý a&nbsp;kurážný. Při každém krmení je&nbsp;se&nbsp;mnou.“</span></p>
          <p class="chunk" data-nb-ref-number="149" data-nb-words="24" data-nb-chars="139"><span class="idea" data-nb-ref-number="149" id="idea149" data-nb-words="24" data-nb-chars="139">„Vašku – ovšem, Vašku. To&nbsp;je&nbsp;dobrý nápad. Děkuji, kapitáne. Tedy Vašku,“ schvaloval ředitel a&nbsp;v&nbsp;duchu si&nbsp;říkal: „Tak tedy Vašku není kočí?“</span></p>
          <p class="chunk" data-nb-ref-number="150" data-nb-words="31" data-nb-chars="186"><span class="idea" data-nb-ref-number="150" id="idea150" data-nb-words="31" data-nb-chars="186">Hned po&nbsp;svém vystoupení spěchal Berwitz do&nbsp;maringotky – krásný velký vůz číslo 1 –, aby se&nbsp;rychle převlékl. Helenka s&nbsp;tetou Elisou tam balily některé věci. Najednou zvedla Helenka hlavu.</span></p>
          <p class="chunk" data-nb-ref-number="151" data-nb-words="21" data-nb-chars="106"><span class="idea" data-nb-ref-number="151" id="idea151" data-nb-words="21" data-nb-chars="106">„Příště, tatínku, kdyby mi&nbsp;zase nešel skok na&nbsp;koně, už&nbsp;se&nbsp;na&nbsp;mne nezlob. Vašku mi&nbsp;slíbil, že&nbsp;mě&nbsp;to&nbsp;naučí.“</span></p>
          <p class="chunk" data-nb-ref-number="152" data-nb-words="2" data-nb-chars="13"><span class="idea" data-nb-ref-number="152" id="idea152" data-nb-words="2" data-nb-chars="13">„Kdo? Vašku?“</span></p>
          <p class="chunk" data-nb-ref-number="153" data-nb-words="1" data-nb-chars="6"><span class="idea" data-nb-ref-number="153" id="idea153" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="154" data-nb-words="19" data-nb-chars="116"><span class="idea" data-nb-ref-number="154" id="idea154" data-nb-words="19" data-nb-chars="116">„Ó, Vašku se&nbsp;tuží,“ vmísila se&nbsp;do&nbsp;hovoru paní Hammerschmidtová, „hned jsem si&nbsp;řekla, že&nbsp;to&nbsp;bude znamenitá akvizice.“</span></p>
          <p class="chunk" data-nb-ref-number="155" data-nb-words="8" data-nb-chars="48"><span class="idea" data-nb-ref-number="155" id="idea155" data-nb-words="8" data-nb-chars="48">Dveře se&nbsp;otevřely, Anežka se&nbsp;vracela z&nbsp;produkce.</span></p>
          <p class="chunk" data-nb-ref-number="156" data-nb-words="19" data-nb-chars="120"><span class="idea" data-nb-ref-number="156" id="idea156" data-nb-words="19" data-nb-chars="120">„Abych nezapomněl,“ obrátil se&nbsp;k&nbsp;ní&nbsp;Berwitz, jak ji&nbsp;zahlédl, „Gambier má&nbsp;dobrý nápad – ukazovat lvíčata, až&nbsp;prokouknou.“</span></p>
          <p class="chunk" data-nb-ref-number="157" data-nb-words="9" data-nb-chars="42"><span class="idea" data-nb-ref-number="157" id="idea157" data-nb-words="9" data-nb-chars="42">„Ano, už&nbsp;mi&nbsp;to&nbsp;říkal. Půjde s&nbsp;nimi Vašku.“</span></p>
          <p class="chunk" data-nb-ref-number="158" data-nb-words="56" data-nb-chars="337"><span class="idea" data-nb-ref-number="158" id="idea158" data-nb-words="56" data-nb-chars="337">Petr Berwitz zrudl a&nbsp;musel se&nbsp;přemoci, aby nebouchl do&nbsp;stolu. Celý cirkus, celá rodina zdají se&nbsp;být poblázněni do&nbsp;nějakého Vašku, a&nbsp;on, patron, nemá o&nbsp;něm ani potuchy! Neřekl však zase nic, ale vletěl do&nbsp;civilního kabátu, vyrazil ven a&nbsp;obrátil se&nbsp;k&nbsp;dvojce. Maringotka číslo 2 byla cestující účtárna podniku, rajón bratránka Steenhouwera.</span></p>
          <p class="chunk" data-nb-ref-number="159" data-nb-words="8" data-nb-chars="51"><span class="idea" data-nb-ref-number="159" id="idea159" data-nb-words="8" data-nb-chars="51">„Frans,“ houkl Berwitz na&nbsp;účetního, „kdo je&nbsp;Vašku?“</span></p>
          <p class="chunk" data-nb-ref-number="160" data-nb-words="9" data-nb-chars="54"><span class="idea" data-nb-ref-number="160" id="idea160" data-nb-words="9" data-nb-chars="54">Steenhouwer sňal brýle a&nbsp;nechápavě se&nbsp;na&nbsp;něho podíval.</span></p>
          <p class="chunk" data-nb-ref-number="161" data-nb-words="4" data-nb-chars="22"><span class="idea" data-nb-ref-number="161" id="idea161" data-nb-words="4" data-nb-chars="22">„Co si&nbsp;přeješ, Petře?“</span></p>
          <p class="chunk" data-nb-ref-number="162" data-nb-words="14" data-nb-chars="77"><span class="idea" data-nb-ref-number="162" id="idea162" data-nb-words="14" data-nb-chars="77">„Abys mi&nbsp;propánakrále řekl, kdo se&nbsp;v&nbsp;našem personálu jmenuje Vašku a&nbsp;čím je.“</span></p>
          <p class="chunk" data-nb-ref-number="163" data-nb-words="5" data-nb-chars="33"><span class="idea" data-nb-ref-number="163" id="idea163" data-nb-words="5" data-nb-chars="33">„Vašku? Jakživ jsem to&nbsp;neslyšel.“</span></p>
          <p class="chunk" data-nb-ref-number="164" data-nb-words="10" data-nb-chars="69"><span class="idea" data-nb-ref-number="164" id="idea164" data-nb-words="10" data-nb-chars="69">Steenhouwer pro jistotu vytáhl seznam personálu a&nbsp;odklopil písmenu W.</span></p>
          <p class="chunk" data-nb-ref-number="165" data-nb-words="6" data-nb-chars="29"><span class="idea" data-nb-ref-number="165" id="idea165" data-nb-words="6" data-nb-chars="29">„Ne… u&nbsp;nás žádný Vašku není.“</span></p>
          <p class="chunk" data-nb-ref-number="166" data-nb-words="26" data-nb-chars="147"><span class="idea" data-nb-ref-number="166" id="idea166" data-nb-words="26" data-nb-chars="147">„Tohle je&nbsp;báječné!“ vyvalil oči Petr Berwitz. „Tohle se&nbsp;mi&nbsp;ještě nestalo. Koňák, domptér, kaskadér a&nbsp;bůhví co&nbsp;ještě, a&nbsp;já&nbsp;nemám o&nbsp;něm ani potuchy!“</span></p>
          <p class="chunk" data-nb-ref-number="167" data-nb-words="32" data-nb-chars="192"><span class="idea" data-nb-ref-number="167" id="idea167" data-nb-words="32" data-nb-chars="192">Steenhouwer se&nbsp;díval na&nbsp;něho stejně bezradně. Berwitz se&nbsp;otočil a&nbsp;bez pozdravu vyšel ven. Z&nbsp;přístavku za&nbsp;zvěřincem se&nbsp;vykolébal slon Bingo. Kornak Arr-Šehir s&nbsp;bílým turbanem mu&nbsp;seděl na&nbsp;hlavě.</span></p>
          <p class="chunk" data-nb-ref-number="168" data-nb-words="11" data-nb-chars="75"><span class="idea" data-nb-ref-number="168" id="idea168" data-nb-words="11" data-nb-chars="75">„Arr-Šehir! Neviděl jsi Vašku?“ zavolal Berwitz, když slon ho&nbsp;pomalu míjel.</span></p>
          <p class="chunk" data-nb-ref-number="169" data-nb-words="8" data-nb-chars="49"><span class="idea" data-nb-ref-number="169" id="idea169" data-nb-words="8" data-nb-chars="49">„Vašku? Yes!“ přikývl Ind s&nbsp;úsměvem. „Vašku tam!“</span></p>
          <p class="chunk" data-nb-ref-number="170" data-nb-words="40" data-nb-chars="250"><span class="idea" data-nb-ref-number="170" id="idea170" data-nb-words="40" data-nb-chars="250">A&nbsp;ukázal na&nbsp;boudu. Berwitz vrazil dovnitř zadními dvířky. Bylo už&nbsp;po&nbsp;představení, stupňovitá sedadla byla liduprázdná a&nbsp;nořila se&nbsp;v&nbsp;šero. Nahoře nad žlutým terčem manéže šikmo zářilo slunce a&nbsp;v&nbsp;jeho světelných pruzích se&nbsp;míhavě tetelil zvířený prach.</span></p>
          <p class="chunk" data-nb-ref-number="171" data-nb-words="3" data-nb-chars="24"><span class="idea" data-nb-ref-number="171" id="idea171" data-nb-words="3" data-nb-chars="24">„Vašku!“ zařval ředitel.</span></p>
          <p class="chunk" data-nb-ref-number="172" data-nb-words="9" data-nb-chars="52"><span class="idea" data-nb-ref-number="172" id="idea172" data-nb-words="9" data-nb-chars="52">Byl to&nbsp;už&nbsp;jediný způsob, jak poznati tajemného muže.</span></p>
          <p class="chunk" data-nb-ref-number="173" data-nb-words="10" data-nb-chars="72"><span class="idea" data-nb-ref-number="173" id="idea173" data-nb-words="10" data-nb-chars="72">„Vašku!“ zadunělo to&nbsp;prázdnou prostorou. Berwitz došel do&nbsp;středu manéže.</span></p>
          <p class="chunk" data-nb-ref-number="174" data-nb-words="1" data-nb-chars="8"><span class="idea" data-nb-ref-number="174" id="idea174" data-nb-words="1" data-nb-chars="8">„Vašku!“</span></p>
          <p class="chunk" data-nb-ref-number="175" data-nb-words="29" data-nb-chars="156"><span class="idea" data-nb-ref-number="175" id="idea175" data-nb-words="29" data-nb-chars="156">Závěs u&nbsp;brány se&nbsp;maličko pohnul a&nbsp;do&nbsp;manéže se&nbsp;vřítil malý kluk s&nbsp;čepicí na&nbsp;uchu. Spatřiv ředitele, zastavil se&nbsp;v&nbsp;pilinách tři kroky před ním a&nbsp;zasalutoval.</span></p>
          <p class="chunk" data-nb-ref-number="176" data-nb-words="3" data-nb-chars="15"><span class="idea" data-nb-ref-number="176" id="idea176" data-nb-words="3" data-nb-chars="15">„Ty jsi Vašku?“</span></p>
          <p class="chunk" data-nb-ref-number="177" data-nb-words="45" data-nb-chars="296"><span class="idea" data-nb-ref-number="177" id="idea177" data-nb-words="45" data-nb-chars="296">Petr Berwitz, Emír bílých koní a&nbsp;plukovník perské jízdy, turecký paša a&nbsp;inspektor císařských koníren pádišáhových, ředitel a&nbsp;majetník Cirkusu Humberto, pán jeho stájí a&nbsp;zvěřince, stál tu&nbsp;s&nbsp;miniaturami exotických řádů na&nbsp;vyžehleném kabátě a&nbsp;před ním malé lidské škvrně s&nbsp;bystrýma, pozornýma očima.</span></p>
          <p class="chunk" data-nb-ref-number="178" data-nb-words="4" data-nb-chars="20"><span class="idea" data-nb-ref-number="178" id="idea178" data-nb-words="4" data-nb-chars="20">„Ty jsi tedy Vašku?“</span></p>
          <p class="chunk" data-nb-ref-number="179" data-nb-words="3" data-nb-chars="21"><span class="idea" data-nb-ref-number="179" id="idea179" data-nb-words="3" data-nb-chars="21">„Ano, pane řediteli.“</span></p>
          <p class="chunk" data-nb-ref-number="180" data-nb-words="19" data-nb-chars="112"><span class="idea" data-nb-ref-number="180" id="idea180" data-nb-words="19" data-nb-chars="112">Berwitz si&nbsp;vzpomínal, že&nbsp;v&nbsp;posledních dvou dnech tu&nbsp;a&nbsp;tam zahlédl mihnout se&nbsp;stájemi nebo chodbami tohoto kluka.</span></p>
          <p class="chunk" data-nb-ref-number="181" data-nb-words="4" data-nb-chars="16"><span class="idea" data-nb-ref-number="181" id="idea181" data-nb-words="4" data-nb-chars="16">„A co&nbsp;tu&nbsp;děláš?“</span></p>
          <p class="chunk" data-nb-ref-number="182" data-nb-words="5" data-nb-chars="30"><span class="idea" data-nb-ref-number="182" id="idea182" data-nb-words="5" data-nb-chars="30">„Všechno prosím, co&nbsp;je&nbsp;třeba.“</span></p>
          <p class="chunk" data-nb-ref-number="183" data-nb-words="5" data-nb-chars="31"><span class="idea" data-nb-ref-number="183" id="idea183" data-nb-words="5" data-nb-chars="31">„Ajajaj. A&nbsp;čímpak vlastně jsi?“</span></p>
          <p class="chunk" data-nb-ref-number="184" data-nb-words="4" data-nb-chars="24"><span class="idea" data-nb-ref-number="184" id="idea184" data-nb-words="4" data-nb-chars="24">„Ještě ničím. Ale budu.“</span></p>
          <p class="chunk" data-nb-ref-number="185" data-nb-words="4" data-nb-chars="18"><span class="idea" data-nb-ref-number="185" id="idea185" data-nb-words="4" data-nb-chars="18">„Hm, a&nbsp;čím budeš?“</span></p>
          <p class="chunk" data-nb-ref-number="186" data-nb-words="15" data-nb-chars="81"><span class="idea" data-nb-ref-number="186" id="idea186" data-nb-words="15" data-nb-chars="81">„Vším. Budu jezdit na&nbsp;koni a&nbsp;skákat a&nbsp;krotit tygry a&nbsp;předvádět lipicány a&nbsp;vůbec.“</span></p>
          <p class="chunk" data-nb-ref-number="187" data-nb-words="10" data-nb-chars="50"><span class="idea" data-nb-ref-number="187" id="idea187" data-nb-words="10" data-nb-chars="50">„Ale, ale – a&nbsp;co&nbsp;slon? Nechceš taky cvičit slona?“</span></p>
          <p class="chunk" data-nb-ref-number="188" data-nb-words="21" data-nb-chars="110"><span class="idea" data-nb-ref-number="188" id="idea188" data-nb-words="21" data-nb-chars="110">„O, Bingo mě&nbsp;má&nbsp;rád, a&nbsp;až&nbsp;pan Arr-Šehir nebude moci vystoupit, převezmu si&nbsp;třebas Binga a&nbsp;budu s&nbsp;ním obědvat.“</span></p>
          <p class="chunk" data-nb-ref-number="189" data-nb-words="16" data-nb-chars="105"><span class="idea" data-nb-ref-number="189" id="idea189" data-nb-words="16" data-nb-chars="105">„Podívejme se!“ zvolal všemohoucí Petr Berwitz docela už&nbsp;pobaven. „A což takhle direktorem – to&nbsp;nebudeš?“</span></p>
          <p class="chunk" data-nb-ref-number="190" data-nb-words="1" data-nb-chars="7"><span class="idea" data-nb-ref-number="190" id="idea190" data-nb-words="1" data-nb-chars="7">„Budu.“</span></p>
          <p class="chunk" data-nb-ref-number="191" data-nb-words="7" data-nb-chars="55"><span class="idea" data-nb-ref-number="191" id="idea191" data-nb-words="7" data-nb-chars="55">„Direktorem takového cirkusu, jako je&nbsp;Cirkus Humberto?“</span></p>
          <p class="chunk" data-nb-ref-number="192" data-nb-words="21" data-nb-chars="108"><span class="idea" data-nb-ref-number="192" id="idea192" data-nb-words="21" data-nb-chars="108">„Většího. Kdybych já&nbsp;byl direktorem, měl bych osm slonů a&nbsp;velikánskou klec se&nbsp;lvy a&nbsp;tygry a&nbsp;moc a&nbsp;moc koní…“</span></p>
          <p class="chunk" data-nb-ref-number="193" data-nb-words="12" data-nb-chars="63"><span class="idea" data-nb-ref-number="193" id="idea193" data-nb-words="12" data-nb-chars="63">„Tak to&nbsp;abychom se&nbsp;tě&nbsp;vlastně báli?“ smál se&nbsp;už&nbsp;Berwitz naplno.</span></p>
          <p class="chunk" data-nb-ref-number="194" data-nb-words="9" data-nb-chars="49"><span class="idea" data-nb-ref-number="194" id="idea194" data-nb-words="9" data-nb-chars="49">Vašek se&nbsp;zazubil, cítil, že&nbsp;si&nbsp;může něco dovolit.</span></p>
          <p class="chunk" data-nb-ref-number="195" data-nb-words="27" data-nb-chars="160"><span class="idea" data-nb-ref-number="195" id="idea195" data-nb-words="27" data-nb-chars="160">„To nemusíte – já&nbsp;bych vás všecky angažoval, vás, paní ředitelku a&nbsp;paní Hammerschmidtovou a&nbsp;Helenku a&nbsp;kapitána Gambiera a&nbsp;Hanse – a&nbsp;tuhle pana Selnického taky.“</span></p>
          <p class="chunk" data-nb-ref-number="196" data-nb-words="16" data-nb-chars="93"><span class="idea" data-nb-ref-number="196" id="idea196" data-nb-words="16" data-nb-chars="93">Obrovitý kapelník se&nbsp;před chvílí vynořil z&nbsp;přítmí a&nbsp;poprvé sledoval se&nbsp;zájmem výjev v&nbsp;manéži.</span></p>
          <p class="chunk" data-nb-ref-number="197" data-nb-words="10" data-nb-chars="58"><span class="idea" data-nb-ref-number="197" id="idea197" data-nb-words="10" data-nb-chars="58">„Tak my&nbsp;to&nbsp;máme u&nbsp;tebe, Vašku, dobrý?“ zahlaholil ředitel.</span></p>
          <p class="chunk" data-nb-ref-number="198" data-nb-words="22" data-nb-chars="127"><span class="idea" data-nb-ref-number="198" id="idea198" data-nb-words="22" data-nb-chars="127">„Hm!“ přikývl Vašek s&nbsp;hubou roztaženou na&nbsp;plné kolo a&nbsp;mrkl na&nbsp;direktora tím šibalským pohledem, jímž si&nbsp;získal už&nbsp;tolik přátel.</span></p>
          <p class="chunk" data-nb-ref-number="199" data-nb-words="6" data-nb-chars="35"><span class="idea" data-nb-ref-number="199" id="idea199" data-nb-words="6" data-nb-chars="35">„Vašku!“ ozvalo se&nbsp;vtom od&nbsp;koníren.</span></p>
          <p class="chunk" data-nb-ref-number="200" data-nb-words="4" data-nb-chars="19"><span class="idea" data-nb-ref-number="200" id="idea200" data-nb-words="4" data-nb-chars="19">„Pan Hans mě&nbsp;volá…“</span></p>
          <p class="chunk" data-nb-ref-number="201" data-nb-words="12" data-nb-chars="60"><span class="idea" data-nb-ref-number="201" id="idea201" data-nb-words="12" data-nb-chars="60">„No, když tě&nbsp;volá pan Hans, to&nbsp;já&nbsp;tě&nbsp;musím propustit. Alou!“</span></p>
          <p class="chunk" data-nb-ref-number="202" data-nb-words="13" data-nb-chars="87"><span class="idea" data-nb-ref-number="202" id="idea202" data-nb-words="13" data-nb-chars="87">Vašek zasalutoval a&nbsp;vyletěl. Berwitz se&nbsp;obrátil, tváře ještě plné úsměvu, k&nbsp;Selnickému.</span></p>
          <p class="chunk" data-nb-ref-number="203" data-nb-words="11" data-nb-chars="55"><span class="idea" data-nb-ref-number="203" id="idea203" data-nb-words="11" data-nb-chars="55">„Slyšel jste toho kluka? V&nbsp;tom je, mně se&nbsp;zdá, jiskra!“</span></p>
          <p class="chunk" data-nb-ref-number="204" data-nb-words="8" data-nb-chars="42"><span class="idea" data-nb-ref-number="204" id="idea204" data-nb-words="8" data-nb-chars="42">„Už jsem si&nbsp;ho&nbsp;taky všiml, pane řediteli.“</span></p>
          <p class="chunk" data-nb-ref-number="205" data-nb-words="6" data-nb-chars="27"><span class="idea" data-nb-ref-number="205" id="idea205" data-nb-words="6" data-nb-chars="27">„A čí&nbsp;vlastně ten kluk je?“</span></p>
          <p class="chunk" data-nb-ref-number="206" data-nb-words="35" data-nb-chars="214"><span class="idea" data-nb-ref-number="206" id="idea206" data-nb-words="35" data-nb-chars="214">„Kerholec přivedl nového stavěče, Karas se&nbsp;jmenuje. Notu nezná, ale je&nbsp;vám to&nbsp;eufonista, že&nbsp;ho&nbsp;rozpoznáte mezi padesáti. Dovede nasadit tón, jako když ženská pohladí. Inu, český muzikant. A&nbsp;ten Vašku je&nbsp;jeho kluk.“</span></p>
          <p class="chunk" data-nb-ref-number="207" data-nb-words="12" data-nb-chars="69"><span class="idea" data-nb-ref-number="207" id="idea207" data-nb-words="12" data-nb-chars="69">„Tak takhle to&nbsp;je,“ pokýval Berwitz hlavou, „konečně o&nbsp;něm něco vím.“</span></p>
          <p class="chunk" data-nb-ref-number="208" data-nb-words="71" data-nb-chars="393"><span class="idea" data-nb-ref-number="208" id="idea208" data-nb-words="71" data-nb-chars="393">„Já ho&nbsp;tuhle zahlédl na&nbsp;Mary, kluk je&nbsp;do&nbsp;ní&nbsp;zblázněn. A&nbsp;to&nbsp;vám něco povím, pane řediteli: ten Vašku na&nbsp;Mary a&nbsp;vaše Helenka na&nbsp;Miss, to&nbsp;by&nbsp;bylo jiné entrée pro Binga než ti&nbsp;nafoukaní liliputáni. Kdyby ty&nbsp;dvě děti na&nbsp;ponících přivedly slona, to&nbsp;by&nbsp;byl, panečku, kontrastní nástup. K&nbsp;tomu bych hrál intermezzo Gulliver mezi trpaslíky, fagot a&nbsp;pikola sólo – direktore, to&nbsp;stojí za&nbsp;láhev rýnského.“</span></p>
          <p class="chunk" data-nb-ref-number="209" data-nb-words="74" data-nb-chars="408"><span class="idea" data-nb-ref-number="209" id="idea209" data-nb-words="74" data-nb-chars="408">„Selnicki, budete ji&nbsp;mít. Vy&nbsp;jste jediný, který tu&nbsp;má&nbsp;nějaký nápad. Člověče, kde vy&nbsp;byste už&nbsp;byl, kdyby vás ten cirkus zajímal trošku víc než to&nbsp;vaše věčné pití. Já&nbsp;ty&nbsp;liliputány taky nemůžu ani vidět. To&nbsp;jsou lidi na&nbsp;jarmark do&nbsp;boudy, a&nbsp;ne&nbsp;do&nbsp;elitního cirkusu. Já&nbsp;to&nbsp;myslel dobře, ale takhle by&nbsp;to&nbsp;bylo mnohem, mnohem lepší. Servus, Selnicki, musím hned sehnat Hanse, aby mi&nbsp;brzy toho kluka zajezdil. Hans!“</span></p>
          <p class="chunk" data-nb-ref-number="210" data-nb-words="16" data-nb-chars="98"><span class="idea" data-nb-ref-number="210" id="idea210" data-nb-words="16" data-nb-chars="98">„Hans už&nbsp;odjel, patrone,“ hlásil Kerholec, když se&nbsp;Berwitz vřítil za&nbsp;závěs. „Mám mu&nbsp;něco vzkázat?“</span></p>
          <p class="chunk" data-nb-ref-number="211" data-nb-words="10" data-nb-chars="59"><span class="idea" data-nb-ref-number="211" id="idea211" data-nb-words="10" data-nb-chars="59">„Ne, není potřebí,“ odpověl Berwitz, „já si&nbsp;to&nbsp;už&nbsp;zařídím.“</span></p>
          <p class="chunk" data-nb-ref-number="212" data-nb-words="11" data-nb-chars="62"><span class="idea" data-nb-ref-number="212" id="idea212" data-nb-words="11" data-nb-chars="62">Vytáhl z&nbsp;kapsy tužtičku, vysunul levou manžetu a&nbsp;napsal na&nbsp;ni:</span></p>
          <p class="chunk" data-nb-ref-number="213" data-nb-words="7" data-nb-chars="48"><span class="idea" data-nb-ref-number="213" id="idea213" data-nb-words="7" data-nb-chars="48">„Helen – Vašku – Bingo, Selnicki, Johannisberg.“</span></p>
          <p class="chunk" data-nb-ref-number="214" data-nb-words="199" data-nb-chars="1262"><span class="idea" data-nb-ref-number="214" id="idea214" data-nb-words="199" data-nb-chars="1262">Z&nbsp;koníren vyjížděli poslední jezdečtí koně, pokrytí houněmi, aby se&nbsp;nenachladili. Zvěřinec už&nbsp;zel prázdnotou, jen starý Harwey se&nbsp;jím belhal, šťouraje holí do&nbsp;různých odpadků, není-li v&nbsp;nich nic cenného. Prostranství za&nbsp;boudou bylo téměř volné. Tři čtvrtiny vozů zmizely. Teď tu&nbsp;stálo asi třicet koní, pohazovali hlavami, hrabali netrpělivě nohama. Štolbové a&nbsp;koňáci je&nbsp;spojovali po&nbsp;čtyřech, pak se&nbsp;sami vyhoupli do&nbsp;sedla, a&nbsp;pěkná kavalkáda lehkonohých temperamentních zvířat se&nbsp;dala do&nbsp;drobného klusu. Pak se&nbsp;hnula první ze&nbsp;zadních maringotek a&nbsp;tažena párem koní pomalu se&nbsp;kolébala za&nbsp;koňským transportem. U&nbsp;ostatních vozů bylo již zapřaženo a&nbsp;kočové stáli u&nbsp;spřežení. Co&nbsp;tu&nbsp;zbývalo, vezlo mozek Cirkusu Humberto: jednička ředitelskou rodinu, dvojka účtárnu, trojka pokladnu a&nbsp;krejčovnu, čtyřka Harweye s&nbsp;dcerou a&nbsp;nejdražšími rekvizitami, pětka kapelníka Selnického se&nbsp;šaškem Hamiltonem a&nbsp;s&nbsp;notami. Pak tu&nbsp;stála Kerholcova osmička, ale v&nbsp;ní&nbsp;nebyl nikdo. Karas stál vedle kočího, aby si&nbsp;pak k&nbsp;němu sedl na&nbsp;malou kočovskou plošinku. Zatím držel jezdeckého koně pro Kerholce, který s&nbsp;Harweyem prohlížel všecky místnosti, zda se&nbsp;nic nezapomnělo. Celá ostatní parta byla už&nbsp;pryč, na&nbsp;koních nebo na&nbsp;vozech se&nbsp;zvěří, i&nbsp;Vašek odjel na&nbsp;maličké Mary po&nbsp;boku kočího Hanse.</span></p>
          <p class="chunk" data-nb-ref-number="215" data-nb-words="50" data-nb-chars="314"><span class="idea" data-nb-ref-number="215" id="idea215" data-nb-words="50" data-nb-chars="314">Teď se&nbsp;rozjela jednička, dvojka, trojka a&nbsp;pětka, pak vlezl do&nbsp;svého vozu Harwey, přinášeje tam dvě nalezená košťata a&nbsp;šňůrku skleněných perel, a&nbsp;čtyřka se&nbsp;dala do&nbsp;pohybu. Potom se&nbsp;vynořil Kerholec se&nbsp;stálým místním hlídačem, přibouchl vrata přístavku, zamkl, dal svazek klíčů hlídači, který mu&nbsp;přál šťastnou jízdu.</span></p>
          <p class="chunk" data-nb-ref-number="216" data-nb-words="26" data-nb-chars="149"><span class="idea" data-nb-ref-number="216" id="idea216" data-nb-words="26" data-nb-chars="149">„Všechno v&nbsp;pořádku!“ zavolal Kerholec na&nbsp;Karase, bera si&nbsp;od&nbsp;něho koně. „Jedte za&nbsp;ostatními a&nbsp;na&nbsp;štaci je&nbsp;předjedte, abyste byli ráno v&nbsp;čele. Servus!“</span></p>
          <p class="chunk" data-nb-ref-number="217" data-nb-words="21" data-nb-chars="130"><span class="idea" data-nb-ref-number="217" id="idea217" data-nb-words="21" data-nb-chars="130">Kůň s&nbsp;Kerholcem odskočil a&nbsp;po&nbsp;několika skocích zmizel vpředu. Karas vylezl vedle kočího. Jak se&nbsp;koně hnuli, bezděky se&nbsp;pokřižoval.</span></p>
          <p class="chunk" data-nb-ref-number="218" data-nb-words="60" data-nb-chars="369"><span class="idea" data-nb-ref-number="218" id="idea218" data-nb-words="60" data-nb-chars="369">V&nbsp;tu&nbsp;chvíli mu&nbsp;bylo velice úzko. Vjeli do&nbsp;přelidněných hamburských ulic, dostihli Harweyův vůz, zavěsili se&nbsp;naň a&nbsp;kodrcali se&nbsp;po&nbsp;hrbolatém dláždění z&nbsp;města ven, na&nbsp;lehce rozblácenou silnici, do&nbsp;houstnoucí tmy, do&nbsp;neznámých končin, poslední článek dlouhé karavany lidí, zvířat a&nbsp;vozů, která se&nbsp;pomalu šinula vlhkým větrem, vezouce s&nbsp;sebou starou naději na&nbsp;zdar a&nbsp;úspěch.</span></p>
          <p class="chunk" data-nb-ref-number="219" data-nb-words="8" data-nb-chars="38"><span class="idea" data-nb-ref-number="219" id="idea219" data-nb-words="8" data-nb-chars="38">Jakže se&nbsp;to&nbsp;jmenuje, kam jedou na&nbsp;noc?</span></p>
          <p class="chunk" data-nb-ref-number="220" data-nb-words="4" data-nb-chars="33"><span class="idea" data-nb-ref-number="220" id="idea220" data-nb-words="4" data-nb-chars="33">„Buxtehude,“ odpovídá vedle kočí.</span></p>
          <p class="chunk" data-nb-ref-number="221" data-nb-words="15" data-nb-chars="116"><span class="idea" data-nb-ref-number="221" id="idea221" data-nb-words="15" data-nb-chars="116">Buxtehude, Buxtehude. Buxtehude, Buxtehude. Divné jméno, jako zaklínadlo. Tajemné a&nbsp;záhadné, jako všecko, co&nbsp;přijde.</span></p>
          <p class="chunk" data-nb-ref-number="222" data-nb-words="15" data-nb-chars="116"><span class="idea" data-nb-ref-number="222" id="idea222" data-nb-words="15" data-nb-chars="116">Buxtehude, Buxtehude. Podkůvky koní to&nbsp;klapají, maringotka tím drnčí. Všecko je&nbsp;zaplněno neznámým jménem: Buxtehude.</span></p>
          <p class="chunk" data-nb-ref-number="223" data-nb-words="43" data-nb-chars="245"><span class="idea" data-nb-ref-number="223" id="idea223" data-nb-words="43" data-nb-chars="245">Antonín Karas sedí a&nbsp;zírá do&nbsp;mokřavé tmy. Už&nbsp;i&nbsp;ty&nbsp;břízy, silné a&nbsp;mocné břízy při silnici se&nbsp;ztrácejí, už&nbsp;není vidět nic, nic nelze rozpoznat, jen ozářené okénko u&nbsp;Harweyova vozu. Všecko ostatní se&nbsp;utopilo a&nbsp;pohřbilo ve&nbsp;tmě… Buxtehude, Buxtehude.</span></p>
          <p class="chunk" data-nb-ref-number="224" data-nb-words="84" data-nb-chars="466"><span class="idea" data-nb-ref-number="224" id="idea224" data-nb-words="84" data-nb-chars="466">A&nbsp;z&nbsp;toho cizího zvuku se&nbsp;mu&nbsp;rodí vzpomínka za&nbsp;vzpomínkou a&nbsp;každá se&nbsp;došeptává k&nbsp;němu zpěvavým nářečím domova. Japa se&nbsp;daří nejčko Vaškovi na&nbsp;bandurku? A&nbsp;copa Vaškovo maminka, Márinka… eslipa by&nbsp;nebyla celá bej sebe… Vona, chuděra, tam, v&nbsp;Horní Sněžné pod lerpánkem… a&nbsp;ty, mandžel, tú&nbsp;tady v&nbsp;kerémsi Buxtehude… Inu, co&nbsp;muší bejt, to&nbsp;holt muší přijít, to&nbsp;ináč nejde… darmo si&nbsp;kormoutíš srdce… A&nbsp;dyby tě&nbsp;zavezli až&nbsp;k&nbsp;sedmi kurfiřtům, šady je, chlapče, šady je&nbsp;zem Páně!</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>