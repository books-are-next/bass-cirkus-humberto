<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="III">
    <meta name="apple-mobile-web-app-capable" content="yes">
    <title>III</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Eduard Bass: Cirkus Humberto">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Cirkus Humberto">
    <meta property="og:title" content="Cirkus Humberto">
    <meta property="og:type" content="book">
    <meta property="og:book:author" content="Eduard Bass">
    <meta property="twitter:title" content="Eduard Bass: Cirkus Humberto">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./cirkus_humberto_007.html">
    <link rel="next" href="./cirkus_humberto_009.html">
    <meta name="nb-order" content="4">
    <link rel="self" href="cirkus_humberto_008.html">
    <meta name="nb-identifier" content="bass-cirkus-humberto-de2598e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4893" data-nb-chars="30807">
    <nav role="doc-toc">
      <ul class="plain section">
        <li><a href="cirkus_humberto_005.html">ČÁST PRVNÍ</a>
          <ul class="plain">
            <li><a href="cirkus_humberto_006.html">I</a></li>
            <li><a href="cirkus_humberto_007.html">II</a></li>
            <li><a href="cirkus_humberto_008.html">III</a></li>
            <li><a href="cirkus_humberto_009.html">IV</a></li>
            <li><a href="cirkus_humberto_010.html">V</a></li>
            <li><a href="cirkus_humberto_011.html">VI</a></li>
            <li><a href="cirkus_humberto_012.html">VII</a></li>
            <li><a href="cirkus_humberto_013.html">VIII</a></li>
          </ul>
        </li>
        <li><a href="cirkus_humberto_014.html">ČÁST
            DRUHÁ</a>
          <ul class="plain">
            <li><a href="cirkus_humberto_015.html">I</a></li>
            <li><a href="cirkus_humberto_016.html">II</a></li>
            <li><a href="cirkus_humberto_017.html">III</a></li>
            <li><a href="cirkus_humberto_018.html">IV</a></li>
            <li><a href="cirkus_humberto_019.html">V</a></li>
            <li><a href="cirkus_humberto_020.html">VI</a></li>
            <li><a href="cirkus_humberto_021.html">VII</a></li>
            <li><a href="cirkus_humberto_022.html">VIII</a></li>
            <li><a href="cirkus_humberto_023.html">IX</a></li>
            <li><a href="cirkus_humberto_024.html">X</a></li>
            <li><a href="cirkus_humberto_025.html">XI</a></li>
            <li><a href="cirkus_humberto_026.html">XII</a></li>
            <li><a href="cirkus_humberto_027.html">XIII</a></li>
            <li><a href="cirkus_humberto_028.html">XIV</a></li>
            <li><a href="cirkus_humberto_029.html">XV</a></li>
            <li><a href="cirkus_humberto_030.html">XVI</a></li>
          </ul>
        </li>
        <li><a href="cirkus_humberto_031.html">ČÁST
            TŘETÍ</a>
          <ul class="plain">
            <li><a href="cirkus_humberto_032.html">I</a></li>
            <li><a href="cirkus_humberto_033.html">II</a></li>
            <li><a href="cirkus_humberto_034.html">III</a></li>
            <li><a href="cirkus_humberto_035.html">IV</a></li>
            <li><a href="cirkus_humberto_036.html">V</a></li>
            <li><a href="cirkus_humberto_037.html">VI</a></li>
            <li><a href="cirkus_humberto_038.html">VII</a></li>
            <li><a href="cirkus_humberto_039.html">VIII</a></li>
            <li><a href="cirkus_humberto_040.html">IX</a></li>
            <li><a href="cirkus_humberto_041.html">X</a></li>
            <li><a href="cirkus_humberto_042.html">XI</a></li>
            <li><a href="cirkus_humberto_043.html">XII</a></li>
            <li><a href="cirkus_humberto_044.html">XIII</a></li>
            <li><a href="cirkus_humberto_045.html">XIV</a></li>
          </ul>
        </li>
        <li><a href="cirkus_humberto_046.html">ČÁST
            ČTVRTÁ</a>
          <ul class="plain">
            <li><a href="cirkus_humberto_047.html">I</a></li>
            <li><a href="cirkus_humberto_048.html">II</a></li>
            <li><a href="cirkus_humberto_049.html">III</a></li>
            <li><a href="cirkus_humberto_050.html">IV</a></li>
            <li><a href="cirkus_humberto_051.html">V</a></li>
            <li><a href="cirkus_humberto_052.html">VI</a></li>
            <li><a href="cirkus_humberto_053.html">VII</a></li>
            <li><a href="cirkus_humberto_054.html">VIII</a></li>
            <li><a href="cirkus_humberto_055.html">IX</a></li>
            <li><a href="cirkus_humberto_056.html">X</a></li>
            <li><a href="cirkus_humberto_057.html">XI</a></li>
            <li><a href="cirkus_humberto_058.html">XII</a></li>
            <li><a href="cirkus_humberto_059.html">XIII</a></li>
            <li><a href="cirkus_humberto_060.html">XIV</a></li>
            <li><a href="cirkus_humberto_061.html">XV</a></li>
          </ul>
        </li>
        <li><a href="cirkus_humberto_062.html">Poznámky pod čarou</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">III</span></h1>
        <section>
          <p class="chunk" data-nb-ref-number="2" data-nb-words="280" data-nb-chars="1716"><span class="idea" data-nb-ref-number="2" id="idea2" data-nb-words="280" data-nb-chars="1716">Humbertové bývali slavná italská rodina jarmarečníků. Původně, pokud je&nbsp;známo, byli provazolezci a&nbsp;skákači. Jeden z&nbsp;nich, Carlo Humberto, spadl jednou v&nbsp;Arose, když pod ním povolilo špatně uvázané lano. Přerazil si&nbsp;nohy, že&nbsp;již nemohl bezpečně na&nbsp;provaz; chodit mohl, ale ztratil cit v&nbsp;palci a&nbsp;pružnost v&nbsp;chodidlech a&nbsp;bez těch dvou vlastností se&nbsp;nelze na&nbsp;šňůru odvážit. Koupil si&nbsp;tedy medvěda a&nbsp;opičku a&nbsp;vycvičil si&nbsp;psa a&nbsp;s&nbsp;těmi doprovázel produkci své rodiny. Na&nbsp;jarmarku v&nbsp;Lyoně se&nbsp;setkal s&nbsp;Louisou Bolierovou, jejíž rodiče měli zvěřinec. Byla to&nbsp;ubohá průchodní bouda s&nbsp;půltuctem opic, dvěma hyenami, páchnoucí liškou a&nbsp;opelichaným lvem, který byl mrzutý, protože ho&nbsp;bolely zuby. Carlo Humberto nebyl spokojen mezi svými, sourozenci mu&nbsp;vyčítali, že&nbsp;nepotřebují k&nbsp;svému úspěchu jeho medvěda s&nbsp;opicí. Louisa Bolierová byla nešťastná, protože otec Bolier mohutně pil a&nbsp;zvířata hladověla. Rodinu živila vlastně matka jako vykladačka karet. Carlo Humberto si&nbsp;tedy vzal Louisu Bolierovou, která mu&nbsp;věnem přinesla menažérii; zeť však navzájem musel ze&nbsp;svých úspor vyplatit její rodiče tím, že&nbsp;jim koupil malou boudu, ve&nbsp;které by&nbsp;mohla madam Bolier vystupovat jako věštkyně a&nbsp;jasnovidka. Zprvu jezdily obě domácnosti společně, ale nedělalo to&nbsp;dobrotu; když měl papá Bolier v&nbsp;hlavě, popletl si&nbsp;někdy vyvolávání a&nbsp;vykřikoval před boudou své manželky, že&nbsp;jest tam k&nbsp;spatření nejhroznější ze&nbsp;všech šelem; a&nbsp;někdy ze&nbsp;starého zvyku vylezl na&nbsp;pódium před menažérii a&nbsp;zval pány a&nbsp;dámy, aby vstoupili a&nbsp;zvěděli svoji budoucnost. Byly z&nbsp;toho nepořádky a&nbsp;Humberto raději znovu sáhl do&nbsp;sáčku a&nbsp;koupil tchyni malou korbu s&nbsp;plachtou a&nbsp;vychrtlou herčičku a&nbsp;sám se&nbsp;svými dvěma vozy s&nbsp;klecemi a&nbsp;se&nbsp;zeleným obytným vozem obrátil do&nbsp;Itálie.</span></p>
          <p class="chunk" data-nb-ref-number="3" data-nb-words="414" data-nb-chars="2654"><span class="idea" data-nb-ref-number="3" id="idea3" data-nb-words="414" data-nb-chars="2654">V&nbsp;Grenoblu se&nbsp;setkal s&nbsp;vysloužilým felčarem, který se&nbsp;mu&nbsp;nabídl, že&nbsp;vytrhne lvovi tři nemocné zuby. Zvíře pak okřálo, že&nbsp;bylo možno ve&nbsp;větší kleci provést s&nbsp;ním několik primitivních kousků drezúry, které si&nbsp;starý Hasan pamatoval ještě z&nbsp;mládí a&nbsp;které dělal víceméně proto, aby pak už&nbsp;měl svůj svatý klid. Předtím v&nbsp;Marseilli získal Humberto v&nbsp;přístavu krajtu tygrovitou. Cestou do&nbsp;Alp cvičil selské koníky, kteří tahali jeho majetek, a&nbsp;po&nbsp;vsích posbíral pět voříšků, které učil chodit po&nbsp;zadních nohách a&nbsp;dělat kotrmelce. S&nbsp;tím vším, i&nbsp;se&nbsp;svým starým tančícím a&nbsp;zápasícím medvědem a&nbsp;s&nbsp;opičkou Fiamettou mohl v&nbsp;Turíně zahájit znamenitý Národní cirkus Humberto, kde signora Humbertová vystupovala jako anglická krasojezdkyně a&nbsp;indická hadí tanečnice a&nbsp;signore Humberto zápasil se&nbsp;lvem a&nbsp;s&nbsp;medvědem a&nbsp;dva jejich pomocníci dělali šašky a&nbsp;předváděli psy s&nbsp;opicí. Za&nbsp;pár let měl Carlo Humberto šest ušlechtilých koní k&nbsp;produkci a&nbsp;čtyři tažné, ve&nbsp;zvěřinci párek mladých lvů, krokodýla a&nbsp;dvanáct klecí s&nbsp;různou havětí a&nbsp;v&nbsp;obytném voze dcerušku Antoinettu, která půvabně tančila na&nbsp;hřbetech koní a&nbsp;skákala skrze zalepené obruče. V&nbsp;Münstru se&nbsp;k&nbsp;nim přidal mladý Bernhard Berwitz ze&nbsp;saské komediantské rodiny. Vystupoval jako žonglér a&nbsp;vrhač nožů, ale vedle toho si&nbsp;přivedl skupinu cvičeného osla, kozla a&nbsp;prasete, které spojil s&nbsp;tradičními psy Humbertovými ve&nbsp;velké komické číslo. Po&nbsp;několika letech si&nbsp;vzal Bernhard Berwitz Antoinettu Humbertovou a&nbsp;začal s&nbsp;německou houževnatostí zvětšovat rodinný podnik. Když se&nbsp;jim po&nbsp;letech narodil syn Petr, měli již pěkný kruhový stan s&nbsp;devítimetrovou manéží, čtyřiadvacet koní, tři lvy, dva tygry a&nbsp;zvěřinec, na&nbsp;který se&nbsp;chodily dívat školské výpravy. Petr Berwitz vyrůstal ve&nbsp;voze svého italského dědečka a&nbsp;francouzské babičky, po&nbsp;tátovi měl obratnost, odvahu a&nbsp;houževnatost, od&nbsp;nich však přejímal zálibu ve&nbsp;všeliké okázalosti. Starý Humberto byl slavný vyvolavač, který v&nbsp;šesti řečech dovedl improvizovat fantastické kaskády ohromující výmluvnosti, a&nbsp;všecko, co&nbsp;podnikal, zaplňoval oslňující patetikou. Miloval krásná, zvučná, malebná slova, miloval vznešené, hrdinské i&nbsp;dvorné postoje a&nbsp;uhlazená gesta, miloval třpyt a&nbsp;lesk nádherných kostýmů. Jeho žena měla podivuhodný talent, jak ze&nbsp;všelijakých strakamakatých zbytků látek, které za&nbsp;babku kupovala ve&nbsp;skladech velkých měst, ušiti překvapující úbory pro všechny členy cirkusu, že&nbsp;se&nbsp;objevovali davům jako hrdinové a&nbsp;hrdinky z&nbsp;Tisíce a&nbsp;jedné noci. Carlo Humberto, který pro svůj úraz nebyl voják, ctil nesmírně uniformy, a&nbsp;kde se&nbsp;dalo, kupoval u&nbsp;vetešníků nebo z&nbsp;pozůstalosti staré barvité vojenské kabátce, čáky a&nbsp;helmy, pokud se&nbsp;třpytily zlatem, stříbrem nebo mosazí.</span></p>
          <p class="chunk" data-nb-ref-number="4" data-nb-words="58" data-nb-chars="401"><span class="idea" data-nb-ref-number="4" id="idea4" data-nb-words="58" data-nb-chars="401">V&nbsp;jeho cirkuse bylo všecko nevšední. Neměl-li dost peněz na&nbsp;jednotnou livrej štolbů a&nbsp;koňáků, objevovali se&nbsp;tito jeho lidé v&nbsp;nevídaných uniformách jako sbor nejexotičtějších vojenských atašé. A&nbsp;jeho koně dostávali během doby stále dokonalejší, stále krásnější postroje z&nbsp;napouštěných kůží, lesknoucí se&nbsp;třpytnými kovovými zdobami a&nbsp;vrcholící se&nbsp;obrovitými chocholy z&nbsp;pštrosích per nebo barevných žíní.</span></p>
          <p class="chunk" data-nb-ref-number="5" data-nb-words="97" data-nb-chars="649"><span class="idea" data-nb-ref-number="5" id="idea5" data-nb-words="97" data-nb-chars="649">To&nbsp;všechno měl Petr Berwitz od&nbsp;dětství na&nbsp;očích, slýchaje zároveň proudy obdivných řečí dědových, který sám se&nbsp;opájel pohledem na&nbsp;nádheru, kterou vlastníma rukama vytvořil. Carlo Humberto si&nbsp;ze&nbsp;všeho nejvíce zamiloval koně, protože cvičení s&nbsp;nimi bylo nejpanštější a&nbsp;nejvznešenější. Ta&nbsp;láska přešla odmalička na&nbsp;vnuka, jemuž již v&nbsp;šesti letech pořídili malého pony, aby se&nbsp;účastnil parádních karavan, když Cirkus Humberto vjížděl do&nbsp;nového města. Petřík prožíval tři čtvrtiny svého mládí ve&nbsp;stájích a&nbsp;mezi koni, nejlepší krasojezdci, které otec získal, učili ho&nbsp;všem jezdeckým kouskům, nejzkušenější cvičitelé koní ho&nbsp;zasvěcovali do&nbsp;svých tajemství.</span></p>
          <p class="chunk" data-nb-ref-number="6" data-nb-words="358" data-nb-chars="2207"><span class="idea" data-nb-ref-number="6" id="idea6" data-nb-words="358" data-nb-chars="2207">Bylo mu&nbsp;patnáct let, když jejich krasojezdkyně slečna Arabella měla nehodu při skoku přes objekt, jak se&nbsp;říká těm barevným pruhům látek, které se&nbsp;hvězdicovitě rozepnou nad manéží, aby jezdkyně je&nbsp;přeskakovala. Slečna Arabella při doskoku na&nbsp;nakloněné panó sklouzla, spadla a&nbsp;vymkla si&nbsp;nohu. Otec Berwitz prohlásil, že&nbsp;program nemůže být bez krasojezdkyně; a&nbsp;protože jiné v&nbsp;tu&nbsp;chvíli nebylo, oblékli nazítří Petříka do&nbsp;trikotu a&nbsp;gázových sukýnek, sešněrovali ho&nbsp;v&nbsp;pase, nalíčili a&nbsp;hoch jezdil, tančil a&nbsp;skákal tři neděle jako Mlle Arabella za&nbsp;hřímavých potlesků a&nbsp;se&nbsp;stále se&nbsp;zvětšujícím úspěchem. Dopalovalo ho&nbsp;zprvu, že&nbsp;musel přijíždět a&nbsp;dosedat po&nbsp;žensku, ne&nbsp;rozkročmo, ale pak si&nbsp;našel svou soukromou zábavu v&nbsp;tom, že&nbsp;se&nbsp;snažil dokonale napodobit všechny ženské pózy. Děda Humberto funěl a&nbsp;prskal rozkoší za&nbsp;zelenou gardinou v&nbsp;bráně, když viděl Petříka, jak se&nbsp;dává se&nbsp;vzpřímenou tajlí vyzvednout od&nbsp;štolby na&nbsp;koně. Kluk se&nbsp;potom zakousl do&nbsp;produkce tak, že&nbsp;jim k&nbsp;úžasu obecenstva přeskočil poslední objekt saltem. Poprvé, když to&nbsp;bez ohlášení provedl, byl by&nbsp;málem spadl, protože si&nbsp;v&nbsp;chlapecké horkokrevnosti nerozvážil, že&nbsp;dopadne o&nbsp;vteřinu později. Panó mu&nbsp;také skutečně proběhlo pod nohama, ale hoch byl dost obratný, že&nbsp;se&nbsp;měkkými střevíci udržel na&nbsp;širokém zadku grošovatého hřebce. Dostal za&nbsp;svou odvážnost od&nbsp;táty záhlavec, ale ještě než sňal paruku, takže to&nbsp;nebylo tak zlé; že&nbsp;však byl jeho nápad úspěšný, viděl hned vzápětí, když otec nařídil na&nbsp;ráno zvláštní zkoušku, aby se&nbsp;vyzkoumalo, jak třeba zpomalit běh koně, aby hoch doskočil na&nbsp;panó. Slečna Arabella zatím zuřila a&nbsp;utíkala jim z&nbsp;postele, ale všechna její žárlivost a&nbsp;řevnivost nepřekonala bolest v&nbsp;levé noze. Musila se&nbsp;načas smířit se&nbsp;svou podvrženou sokyní. Za&nbsp;tři týdny se&nbsp;chlapec tak zdokonalil ve&nbsp;skocích a&nbsp;prováděl je&nbsp;s&nbsp;takovou bravurou, že&nbsp;skákal saltem přes osm objektů po&nbsp;sobě. Starý Humberto zářil a&nbsp;při obědě tloukl pěstí do&nbsp;stolu a&nbsp;přesvědčoval zetě, že&nbsp;je&nbsp;tu&nbsp;definitivně objeveno nové číslo. Uznávali to&nbsp;všichni, a&nbsp;když pak v&nbsp;Ulmu slečna Arabella znovu nasedla na&nbsp;svého grošáka, nemohla zabránit tomu, aby v&nbsp;druhé půli programu nevystoupila Miss Satanella, která bravurou skoků daleko zastínila její tradiční vystoupení.</span></p>
          <p class="chunk" data-nb-ref-number="7" data-nb-words="322" data-nb-chars="1994"><span class="idea" data-nb-ref-number="7" id="idea7" data-nb-words="322" data-nb-chars="1994">Petr zůstal v&nbsp;roli akrobatické krasojezdkyně půldruhého roku. Dalo to&nbsp;někdy dost práce, ukrýt před veřejností jeho tajemství, zvláště když důstojnictvo všelikých posádek si&nbsp;někdy naléhavě přálo seznámit se&nbsp;s&nbsp;odvážnou jezdkyní. Převleková jeho kariéra se&nbsp;skončila však dosti náhle v&nbsp;uherském Segedině; tam se&nbsp;do&nbsp;Miss Satanelly zamiloval devatenáctiletý syn hraběte P. tak šíleně, že&nbsp;ji&nbsp;po&nbsp;všech marných prosbách o&nbsp;seznámení a&nbsp;pozvánkách k&nbsp;večeři nebo k&nbsp;vyjížďce napadl v&nbsp;zákulisí s&nbsp;pistolí v&nbsp;ruce. Dvě rány šly mimo, třetí lehce škrábla odváděného hřebce; a&nbsp;tak jistota, že&nbsp;dříve nebo později mohou z&nbsp;podobné historie Berwitzovi přijít buď o&nbsp;syna, nebo o&nbsp;koně, přiměla je, že&nbsp;Miss Satanella zmizela z&nbsp;programu. Berwitz otec to&nbsp;nařídil okamžitě po&nbsp;střelbě, ale děda Humberto ho&nbsp;při všem rozčilení okřikl a&nbsp;prohlásil svým právem seniora, že&nbsp;číslo zůstane. Načež se&nbsp;oblékl do&nbsp;fraku, připjal si&nbsp;všecky řády, uhladil starý cylindr a&nbsp;odjel za&nbsp;starým hrabětem P., aby mu&nbsp;v&nbsp;mnoha krásných a&nbsp;uhlazených řečech vysvětlil, jaký společenský skandál mladý hrabě způsobil, co&nbsp;dá&nbsp;práce, aby se&nbsp;do&nbsp;příhody nevložila policie, a&nbsp;jak je&nbsp;Cirkus Humberto těžce poškozen. Byl to&nbsp;patrně velkolepý výkon dědy Humberta, neboť zůstal u&nbsp;hraběte P_._ až&nbsp;do&nbsp;rána, vypili spolu dvanáct lahví tokaje a&nbsp;tři láhve koňaku a&nbsp;dopoledne se&nbsp;Carlo Humberto vrátil k&nbsp;rodině poněkud unaven, ale se&nbsp;skřínkou, v&nbsp;níž bylo sto zlatých dukátů, a&nbsp;s&nbsp;dvěma bílými valachy lipicány, čímž hrabě P. kavalírsky urovnal konečné zmizení Miss Satanelly z&nbsp;povrchu země. Diplomacie dědy Humberta byla tím záslužnější, že&nbsp;Petrovi začínaly vyrážet dosti husté vousy a&nbsp;jeho hlas mutoval, takže se&nbsp;již nemohl odvážit zavolat své vítězné „Hussahhalou!“, když se&nbsp;odrážel k&nbsp;přemetu. Místo Miss Satanelly se&nbsp;objevil tedy v&nbsp;programu Signore Pietro, ale jakkoli jeho znamenité výkony budily obecně úžas a&nbsp;obdiv, nikdy již nesklidil od&nbsp;svých ctitelů tolik kytic, bonboniér, šperků a&nbsp;vzácností jako za&nbsp;těch osmnáct měsíců, kdy denně na&nbsp;pár minut zapřel své pohlaví.</span></p>
          <p class="chunk" data-nb-ref-number="8" data-nb-words="303" data-nb-chars="1974"><span class="idea" data-nb-ref-number="8" id="idea8" data-nb-words="303" data-nb-chars="1974">Byla to&nbsp;doba, kdy kvetla záliba v&nbsp;jezdeckých cirkusech. Aristokracie stála ještě v&nbsp;čele stavovsky rozvrstvených států a&nbsp;národů, sama většinou odchována anglickými mravy a&nbsp;anglickým vkusem. Renezanční typ šlechtice jako mecenáše věd a&nbsp;umění, který se&nbsp;mohutně přesunul do&nbsp;baroku, vymíral v&nbsp;několika jedincích; mnohem více bylo zájmu o&nbsp;příjemné stránky života, mezi nimiž na&nbsp;prvních místech byla vášeň pro ušlechtilé koně a&nbsp;pro umění jezdecké. Přijel-li do&nbsp;sídelního města dobrý cirkus, sjížděla se&nbsp;za&nbsp;ním šlechta z&nbsp;venkovských zámků a&nbsp;zakupovala si&nbsp;na&nbsp;řadu dní lóže, aby dosyta užila pohledu na&nbsp;vybrané, pečlivě pěstěné hřebce, valachy a&nbsp;klisny, posuzovala umění jejich jezdců a&nbsp;cvičitelů a&nbsp;v&nbsp;přestávce vytvářela z&nbsp;cirkusových koníren svůj společenský promenoár. Velké gesto rytířských turnajů, ona patetická apoteóza dobrodružného hrdinství, jež je&nbsp;ochotno padnout pro nic, jen pro krásu postoje, dávno už&nbsp;vymizelo ze&nbsp;života dohořívající panské slávy, ale znovu se&nbsp;rodilo zde v&nbsp;tomto potulném bratrstvu rejtarském, v&nbsp;tomto chudém rytířstvu bez půdy a&nbsp;erbu. Pokud ještě v&nbsp;umdlévající paměti šlechtických rodů doutnala tucha zaniklého bohatýrství, vábil je&nbsp;zlatý kotouč manéže jako odlesk turnajového placu jejich předků. Šli jako somnambulové za&nbsp;touto lunou své minulosti; přiváděla je&nbsp;k&nbsp;lidem, kteří se&nbsp;jako oni postavili mimo měšťáctví, třebaže na&nbsp;opačném pólu. Vévodové a&nbsp;markýzové obklopovali jezdecké komedianty, kteří pro pár grošů denně hráli o&nbsp;zlámání vlastního vazu. A&nbsp;zlatý déšť přízně a&nbsp;poct se&nbsp;snášel na&nbsp;luzné jezdkyně s&nbsp;vosím pasem, na&nbsp;tyto víly a&nbsp;sylfidy, poletující nad hrdými zvířaty a&nbsp;hledající graciézní dokonalost vyzývavě až&nbsp;na&nbsp;samém pomezí života a&nbsp;smrti. Mnohé z&nbsp;nich skončily svou hru se&nbsp;zlomenými žebry pod tělem převrátivšího se&nbsp;koně, mnohé však se&nbsp;vznesly posledním půvabným skokem do&nbsp;nejvyšších míst společnosti, ke&nbsp;korunkám a&nbsp;k&nbsp;titulům, jejichž nositelé v&nbsp;hloubi duše cítili, že&nbsp;se&nbsp;v&nbsp;očích svých dobyvatelských předků nedopouštějí žádné mezaliance.</span></p>
          <p class="chunk" data-nb-ref-number="9" data-nb-words="74" data-nb-chars="495"><span class="idea" data-nb-ref-number="9" id="idea9" data-nb-words="74" data-nb-chars="495">Leč i&nbsp;ty&nbsp;méně šťastné byly vždy obklopeny rejem ctitelů; i&nbsp;v&nbsp;malých, zapadlých městech byly jezdecké posádky a&nbsp;jejich důstojnictvo čekalo na&nbsp;příjezd cirkusu jako na&nbsp;největší událost roku. Jízda byla tehdy považována za&nbsp;chloubu a&nbsp;páteř armády; husaři, dragouni, švališéři, kyrysníci, huláni měli aristokratické velitele, a&nbsp;mnohá od&nbsp;světa odloučená garnizóna dovedla uvítat ekvestrické<sup id="fnref:1"><a href="#fn:1" class="footnote-ref" role="doc-noteref">1</a></sup> umělce a&nbsp;umělkyně tak bouřlivě, že&nbsp;několik dní pohostinství znamenalo pro některé z&nbsp;nich zadlužení na&nbsp;pár let.</span></p>
          <p class="chunk" data-nb-ref-number="10" data-nb-words="158" data-nb-chars="1064"><span class="idea" data-nb-ref-number="10" id="idea10" data-nb-words="158" data-nb-chars="1064">Však se&nbsp;mnohdy slovo cirkus přitom ani nevyslovilo. Od&nbsp;prvních hromadných výprav anglických krasojezdců na&nbsp;pevninu až&nbsp;po&nbsp;takového českého direktora Beránka říkaly si&nbsp;tyto hipické cirkusy prostě Jezdecká společnost, Britská královská krasojízda a&nbsp;podobně. Málokteré z&nbsp;nich měly své stany, většinou vystupovaly v&nbsp;„konstrukcích“, v&nbsp;dřevěných kruhových budovách, které byly už&nbsp;pro ně&nbsp;ve&nbsp;velkých městech zřízeny, nebo si&nbsp;je&nbsp;dávaly postavit, protože pobyly na&nbsp;místě několik měsíců. Jejich program byl sestaven ze&nbsp;standardních čísel královského umění volné drezúry a&nbsp;vysoké školy, z&nbsp;římské jízdy, čikošské pošty, parforsní jízdy, voltižování, z&nbsp;tanečků koní i&nbsp;z&nbsp;tanců a&nbsp;skoků jezdkyň a&nbsp;jezdců. Několik klaunů vyplňovalo přestávky, než se&nbsp;znovu uhrabaly piliny v&nbsp;manéži. Měla-li společnost zvlášť cvičeného koně, bývala vrcholem večera dramatická scéna, například „Arab a&nbsp;jeho věrný oř“, v&nbsp;níž hrál chytrý hřebec hlavní roli. A&nbsp;nakonec se&nbsp;provozovala velká pantomima, jíž se&nbsp;účastnilo všechno koňstvo společnosti a&nbsp;v&nbsp;níž se&nbsp;rozvinul co&nbsp;největší přepych jezdeckých kostýmů.</span></p>
          <p class="chunk" data-nb-ref-number="11" data-nb-words="202" data-nb-chars="1269"><span class="idea" data-nb-ref-number="11" id="idea11" data-nb-words="202" data-nb-chars="1269">Cirkus se&nbsp;svým typickým smíšeným programem žil tehdy jen v&nbsp;malých rozměrech na&nbsp;poutích a&nbsp;na&nbsp;jarmarcích, velmi často beze stanu, jen pod širým nebem, kde se&nbsp;od&nbsp;diváků kolem vybíralo do&nbsp;talíře. Cirkus Humberto se&nbsp;tedy brzo od&nbsp;obojího typu odlišil tím, že&nbsp;spojoval větší a&nbsp;pestřejší artistickou podívanou se&nbsp;zvěřincem a&nbsp;ze&nbsp;zvěřince zase obohacoval svůj program. Za&nbsp;otce Humberta držel se&nbsp;ještě v&nbsp;mírných rozměrech středního cirkusu tehdejších dob. Jeho manéž měla v&nbsp;průměru šestnáct hamburských loktů, právě tolik, kolik je&nbsp;třeba pro předvedení skupiny šesti koní. Když Petr Berwitz převzal Cirkus Humberto, rychle zvětšoval i&nbsp;zlepšoval rodinnou stáj, aby se&nbsp;dostal mezi nejváženější podniky hipické. A&nbsp;podle toho musel myslet i&nbsp;na&nbsp;prostornější stan, ve&nbsp;kterém by&nbsp;se&nbsp;uplatnilo jeho rozmnožené koňstvo. Po&nbsp;všech zkušenostech svých i&nbsp;svých jezdců a&nbsp;cvičitelů přešel k&nbsp;manéži o&nbsp;průměru čtyřiadvacet hamburských loktů. Shledalo se, že&nbsp;v&nbsp;těchto rozměrech běží kůň tak skloněn ke&nbsp;středu, že&nbsp;se&nbsp;na&nbsp;něm nejlépe udrží rovnováha, a&nbsp;že&nbsp;uklouzne-li jezdec nebo jezdkyně při akrobatice, padají vždy do&nbsp;pilin, a&nbsp;nikoli na&nbsp;vnější okraj, na&nbsp;pistu, jak padla například Mlle Arabella. A&nbsp;při tomto průměru mohl Petr Berwitz předvést ve&nbsp;volné drezúře imponující už&nbsp;skupinu čtyřiadvaceti koní.</span></p>
          <p class="chunk" data-nb-ref-number="12" data-nb-words="285" data-nb-chars="1838"><span class="idea" data-nb-ref-number="12" id="idea12" data-nb-words="285" data-nb-chars="1838">Cirkus Humberto spěl tedy mezi přední podniky hipické, ale Petr Berwitz se&nbsp;tím nezříkal programu dědova. Zvláště zůstal věren babiččině lásce ke&nbsp;lvům a&nbsp;k&nbsp;jiným šelmám. Rozšiřoval svůj zvěřinec nákupy i&nbsp;výměnou a&nbsp;zůstal mezi těmi několika velkými direktory, kteří pěstovali i&nbsp;drezúru divokých zvířat. Starý babiččin Hasan už&nbsp;byl dávno mrtev a&nbsp;jeho kůže ležela v&nbsp;cestovním voze mezi postelemi, ale v&nbsp;klecích menažérie přebíhalo za&nbsp;mřížemi pět lvů, dva samci, tři lvice, dva tygři, tři medvědi, všichni vycvičeni i&nbsp;pro vystoupení v&nbsp;aréně. Tenkrát ještě neznali rychlou stavbu mříží kolem manéže a&nbsp;předvádění větších skupin šelem ve&nbsp;velkém prostoru. Staří krotitelé se&nbsp;produkovali tak, že&nbsp;vstupovali ve&nbsp;zvěřincích do&nbsp;klecí se&nbsp;šelmami. Klece byly hrubě tesané bedny s&nbsp;jednou stranou zamřížovanou. Nebylo v&nbsp;nich místa na&nbsp;větší skoky. Diváci žasli už&nbsp;nad smělostí muže nebo ženy, kteří se&nbsp;odvážili s&nbsp;bičem a&nbsp;vidlicí mezi řvoucí a&nbsp;naježené lvy. Sama produkce byla krátká, lvi museli na&nbsp;povel vstát, přijít, sednout nebo lehnout, někdy se&nbsp;krotitel s&nbsp;některým spolehlivým zvířetem křížkoval a&nbsp;nakonec mu&nbsp;dal ruku nebo hlavu do&nbsp;otevřené tlamy. Takové vystoupení se&nbsp;opakovalo třebas desetkrát za&nbsp;odpoledne, kolikrátkoli se&nbsp;podařilo sbubnovat diváky. Staří jarmarečníci měli pro tyhle vysilující reprízy příznačný výraz, říkali tomu šlachta, pracovat jak na&nbsp;jatkách. Také Carlo Humberto musel ve&nbsp;svých začátcích provádět produkci jak na&nbsp;porážce, aby mnohokrát za&nbsp;odpoledne obměnil publikum. Ještě když vystupoval pod parapletem, jak se&nbsp;říká malému, chudému stanu, dělal program po&nbsp;šlachtecku, ale později, se&nbsp;zetěm, byli už&nbsp;na&nbsp;tom tak daleko, že&nbsp;hráli jen dvakrát za&nbsp;odpoledne. Večerní produkce nebyly – neměli světlo. V&nbsp;konstrukcích se&nbsp;svítilo svíčkami a&nbsp;později petrolejem, stanaři se&nbsp;však dlouho báli osvětlení, nebezpečí požáru bylo příliš veliké.</span></p>
          <p class="chunk" data-nb-ref-number="13" data-nb-words="198" data-nb-chars="1190"><span class="idea" data-nb-ref-number="13" id="idea13" data-nb-words="198" data-nb-chars="1190">Víc však ještě než po&nbsp;velkém stanu toužil starý Humberto při předvádění šelem po&nbsp;„kulaté práci“. Byl dítě volné prostoty, byl z&nbsp;poutí zvyklý mít kolem sebe diváctvo ze&nbsp;všech stran, a&nbsp;proto považoval „kulatou práci“, jak říkali cirkovému uspořádání na&nbsp;rozdíl od&nbsp;jednostranné produkce divadelní, za&nbsp;jediné umění, které je&nbsp;opravdu ve&nbsp;styku s&nbsp;obecenstvem. Drezúra ve&nbsp;zvěřincové kleci ho&nbsp;mrzela, tam bylo všecko obráceno jen k&nbsp;mříži a&nbsp;tři strany obzoru byly mrtvé a&nbsp;hluché. Proto jak se&nbsp;Cirkus Humberto trochu vzmohl, pořídil si&nbsp;převoznou klec, skutečnou klec, celou ze&nbsp;železného mřížoví, namontovanou na&nbsp;nízkých kolech, do&nbsp;níž vehnal ve&nbsp;zvěřinci šelmy určené k&nbsp;vystoupení a&nbsp;kterou pak ve&nbsp;čtyřspřeží slavnostně přitáhl do&nbsp;manéže. Klec byla tři metry na&nbsp;tři metry, stačila tedy s&nbsp;nouzí na&nbsp;dvě zvířata, ale Carlo Humberto byl blažen, když mohl v&nbsp;ní, jak to&nbsp;tehdy bylo krotitelskou módou, honit zvíře z&nbsp;kouta do&nbsp;kouta, práskat bičem, vystřílet spoustu slepých patron, donutit vyděšenou šelmu, že&nbsp;řvala a&nbsp;cenila zuby, a&nbsp;nakonec ji&nbsp;přimět, aby si&nbsp;lehla s&nbsp;hlavou na&nbsp;prackách, a&nbsp;on, domptér signore Carlo, postavil pravou nohu teatrálně na&nbsp;její hřívu za&nbsp;potlesku, který se&nbsp;k&nbsp;němu snášel ze&nbsp;všech stran.</span></p>
          <p class="chunk" data-nb-ref-number="14" data-nb-words="393" data-nb-chars="2533"><span class="idea" data-nb-ref-number="14" id="idea14" data-nb-words="393" data-nb-chars="2533">Jednou zastihly velikonoce Cirkus Humberto v&nbsp;severním Lombardsku. Na&nbsp;Zelený čtvrtek, Velký pátek, Bílou sobotu nemohlo se&nbsp;italskému národu hrát. Ty&nbsp;dny byly určeny pro větší správky a&nbsp;pro opravy stanů, vozů i&nbsp;nářadí, nad čímž vždy dohlížel děda Humberto s&nbsp;babičkou Louisou. Tenkrát prohlásili Bernhardu Berwitzovi, aby dozor na&nbsp;opravy převzal sám. Ukázali mu, kde co&nbsp;vadného měli v&nbsp;merku, a&nbsp;odjeli. Při stlaní objevila Antoinette Berwitzová, že&nbsp;tatínek vzal s&nbsp;sebou krabici od&nbsp;doutníků, kterou si&nbsp;vždycky na&nbsp;noc dával pod polštář. Byla to&nbsp;škatule ovázaná mnoha motouzy, kterou mu&nbsp;na&nbsp;smrtelné posteli odevzdala matka Bolierová. Krabice byla skoro plná zlatých louisdorů, které jasnovidka dovedla poschovávat před svým opilým krotitelem. Antoinette věděla, že&nbsp;tatínek už&nbsp;dávno tu&nbsp;krabici doplnil. Otevřel ji&nbsp;jen několikrát za&nbsp;život, když stihla cirkus těžká pohroma nebo když se&nbsp;vyskytla neobyčejně výhodná koupě drahého zvířete. Pak však zase škudlil a&nbsp;sháněl, dokud krabice habanos nebyla zase plná. Berwitzovi tedy věděli, že&nbsp;se&nbsp;něco velkého s&nbsp;dědou děje. Na&nbsp;Bílou sobotu se&nbsp;vrátil s&nbsp;babičkou jakoby nic. Teprve při božíhodovém obědě se&nbsp;zatvářil slavnostně a&nbsp;při sklence červeného vína jim zvučnou italštinou s&nbsp;mnoha dvornými přízdobami oznámil, že&nbsp;se&nbsp;toho roku dožívá sedmdesáti let, že&nbsp;se&nbsp;cítí sice zdráv a&nbsp;svěží a&nbsp;může, jak celý svět ví&nbsp;a&nbsp;uznává, kdykoli předvést svou produkci v&nbsp;plné síle, ale že&nbsp;boží moudrost doporučuje, aby lidé nepřepínali zbytečně strunu života; a&nbsp;že&nbsp;se&nbsp;proto po&nbsp;příkladu všech svých předků, kejklířů a&nbsp;provazolezců slavného rodu Humbertova, rozhodl uchýlit se&nbsp;na&nbsp;zasloužený odpočinek, k&nbsp;čemuž si&nbsp;právě s&nbsp;mama Louise zakoupil v&nbsp;Horním Savojsku příjemný domek, obrostlý révou, se&nbsp;zahrádkou a&nbsp;dvorkem, kde hodlají v&nbsp;bázni boží cvičit pro Cirkus Humberto psy, kočky, opice, papoušky a&nbsp;jinou drobnou havěť. A&nbsp;protože zásluhy, kterých si&nbsp;jako zakladatel podniku dobyl, nelze pominout mlčením a&nbsp;protože k&nbsp;železnému zákonu všech lidí na&nbsp;kolech patří povinnost všecko, co&nbsp;dělají, dobře prodat, žádá a&nbsp;jako senioršéf zároveň nařizuje, aby se&nbsp;v&nbsp;každém městě, v&nbsp;kterém do&nbsp;jeho odchodu budou působit, uspořádalo vždy jedno představení v&nbsp;gala na&nbsp;rozloučenou se&nbsp;signorem Carlem Humbertem, prvním a&nbsp;největším krotitelem dravé zvěře, slavným umělcem na&nbsp;provaze, obdivovaným cvičitelem koní a&nbsp;velezasloužilým zakladatelem tohoto Cirkusu Humberto, jenž si&nbsp;dobyl slávy a&nbsp;přízně všech korunovaných hlav Evropy. Děda Humberto se&nbsp;dostal při svém proslovu do&nbsp;nejlepšího svého vyvolavačského ohně, že&nbsp;mu&nbsp;rodina bezděky zatleskala.</span></p>
          <p class="chunk" data-nb-ref-number="15" data-nb-words="275" data-nb-chars="1893"><span class="idea" data-nb-ref-number="15" id="idea15" data-nb-words="275" data-nb-chars="1893">Toho roku se&nbsp;pak stala v&nbsp;rodinné kronice ještě jedna znamenitá věc. Společnost byla v&nbsp;Antverpách, když za&nbsp;nimi přijel z&nbsp;Bruselu starší ctihodný pán s&nbsp;licousy, provázený dvěma slečnami. Dal se&nbsp;uvést do&nbsp;direktorského vozu, kde požádal pana Berwitze staršího, aby Cirkus Humberto uspořádal v&nbsp;Bruselu dobročinné představení, při němž by&nbsp;vedle umělců a&nbsp;umělkyň vystoupili také pánové a&nbsp;dámy z&nbsp;nejlepší bruselské společnosti. Pán s&nbsp;licousy byl královský podkomoří hrabě d‘Ascensons-Létardais, jedna z&nbsp;dam byla jeho dcera Marie Anna, druhá její přítelkyně Anežka Steenhouwerová, dcera vládního komisaře v&nbsp;Turnhoutu. Podkomoří zaručoval řediteli normální příjem vyprodaného domu, přítomnost krále a&nbsp;jeho rodiny s&nbsp;celým dvorem, a&nbsp;bude-li Jeho Veličenstvo uspokojeno, zajisté také nějaký řád. Bernhard Berwitz přijal ovšem tuto skvělou nabídku a&nbsp;od&nbsp;příštího dne začala již komtesa Marie Anna i&nbsp;její přítelkyně docházet dopoledne do&nbsp;koníren i&nbsp;do&nbsp;hlavního stanu a&nbsp;zkoušely se&nbsp;ve&nbsp;skocích a&nbsp;v&nbsp;jízdě na&nbsp;nejlepších hřebcích humbertovských. Později přibylo ještě několik mladých dam a&nbsp;pánů, kteří měli jezdit čtverylku. Celému tomu šlechticko-měšťanskému kroužku byl přidělen Petr Berwitz jako vrchní štolba i&nbsp;učitel. Po&nbsp;deseti dnech opustil Cirkus Humberto Antverpy a&nbsp;odjel do&nbsp;Bruselu, kde měl již připravenu velikou reklamu. Zahajovací představení ve&nbsp;prospěch královského sirotčince mělo obrovský úspěch, hrabě ďAscensons-Létardais vystoupil v&nbsp;něm jako znamenitý střelec, nějaký mladý markýz dokonce jako klaun a&nbsp;slečna Anežka Steenhouwerová vynikla nejen jako jezdkyně, nýbrž předvedla nejkrásnější volnou skupinu šesti bílých lipicánů. Jeho Veličenstvo bylo nadšeno, Bernhard Berwitz dostal řád velice vysoký, s&nbsp;palmetami a&nbsp;s&nbsp;titulem královského dvorního štolby, děda Humberto zlaté hodinky a&nbsp;Petr Berwitz zlatý prsten s&nbsp;brilianty. Mimoto se&nbsp;Petr stal osobním přítelem mnoha mladých šlechticů a&nbsp;šlechtičen.</span></p>
          <p class="chunk" data-nb-ref-number="16" data-nb-words="110" data-nb-chars="645"><span class="idea" data-nb-ref-number="16" id="idea16" data-nb-words="110" data-nb-chars="645">Cirkus Humberto zůstal v&nbsp;Bruselu pět neděl. Před koncem té&nbsp;šťastné doby v&nbsp;království, jež se&nbsp;vynořilo z&nbsp;operní árie, přišel Petr Berwitz za&nbsp;maminkou, když ve&nbsp;voze strouhala brambory, a&nbsp;s&nbsp;mnohými rozpaky se&nbsp;jí&nbsp;vyznal, že&nbsp;on&nbsp;a&nbsp;Anežka Steenhouwerová se&nbsp;milují a&nbsp;že&nbsp;se&nbsp;chtějí vzít a&nbsp;že&nbsp;komtesa Marie Anna to&nbsp;nadšeně schvaluje a&nbsp;slibuje jim všechnu přímluvu u&nbsp;rodičů Anežčiných. To&nbsp;byla věc, kterou maminka nemohla vyřídit sama. Šla na&nbsp;to&nbsp;oklikou přes dědu Humberta. Škrabal se&nbsp;za&nbsp;uchem, mluvil cosi o&nbsp;morganatickém sňatku umělce s&nbsp;měšťanskou dcerkou, ale připouštěl, že&nbsp;ta&nbsp;holka vedla lipicány znamenitě a&nbsp;při skocích že&nbsp;seděla v&nbsp;sedle jako přibitá.</span></p>
          <p class="chunk" data-nb-ref-number="17" data-nb-words="64" data-nb-chars="375"><span class="idea" data-nb-ref-number="17" id="idea17" data-nb-words="64" data-nb-chars="375">„Inu, při Panence Marii a&nbsp;svatém Ježíškovi,“ dodal pak, zbožně se&nbsp;křižuje, „všelicos na&nbsp;světě je&nbsp;možné, i&nbsp;to, že&nbsp;by&nbsp;se&nbsp;holka z&nbsp;rodiny mohla oddat svobodnému umění. Vládní komisař není nijak větší titul než dvorní štolba Jeho Veličenstva krále všech Belgů. Jen by&nbsp;se&nbsp;doporučovalo pozeptat se&nbsp;její rodiny, jak ji&nbsp;míní vybavit. Já&nbsp;jsem na&nbsp;medvěda a&nbsp;opici vyženil celý zvěřinec.“</span></p>
          <p class="chunk" data-nb-ref-number="18" data-nb-words="122" data-nb-chars="741"><span class="idea" data-nb-ref-number="18" id="idea18" data-nb-words="122" data-nb-chars="741">Po&nbsp;tomto dobrém zdání dědově nemohl už&nbsp;Berwitz otec klást žádné velké překážky. Vyžádal si&nbsp;den na&nbsp;rozmyšlenou, ale to&nbsp;bylo jen proto, aby si&nbsp;ještě jednou prohlédl synovu nevěstu, když dopoledne jezdila v&nbsp;manéži na&nbsp;hřebci Pomponovi. Shledal, že&nbsp;děvče je&nbsp;štíhlé, vysokých nohou a&nbsp;ohebných kloubů, že&nbsp;pěkně nese páteř a&nbsp;hlavu, že&nbsp;má&nbsp;velitelský chod a&nbsp;že&nbsp;drží koně pevnou rukou. Pak už&nbsp;jen objal Petříka a&nbsp;přál mu&nbsp;dobré pořízení v&nbsp;Turnhoutu. Tam byly svatební námluvy těžší, s&nbsp;křikem a&nbsp;se&nbsp;slzami, ale po&nbsp;intervenci hraběcí rodiny ascensonské se&nbsp;to&nbsp;skončilo tichou rezignací rodičů a&nbsp;blaženým vítězstvím dcery jedináčka. Poslední potíže byly ještě při skládání svatební smlouvy; způsobeny byly tím, že&nbsp;signore Carlo Humberto neuměl číst ani psát.</span></p>
          <p class="chunk" data-nb-ref-number="19" data-nb-words="437" data-nb-chars="2790"><span class="idea" data-nb-ref-number="19" id="idea19" data-nb-words="437" data-nb-chars="2790">Tak se&nbsp;s&nbsp;odchodem dědy Humberta do&nbsp;savojského ústraní posunula zároveň ostatní kolečka: otec Berwitz se&nbsp;stal šéfem seniorem a&nbsp;Petr převzal rozhodování o&nbsp;firmě. To&nbsp;už&nbsp;přestal jezdit divoké jízdy se&nbsp;salty jako Signore Pietro. Otec si&nbsp;ponechal vystupování se&nbsp;šelmami a&nbsp;Petr podědil koně. Pod jménem Monsieur Alfred předváděl velké skupiny nádherných hřebců a&nbsp;jeho žena vynikla jako Madame Sylvia ve&nbsp;vysoké škole na&nbsp;onom vraném Pomponovi, na&nbsp;němž si&nbsp;před tchánem vyjezdila své štěstí. Kupodivu se&nbsp;ukázalo, že&nbsp;Petr svou volbou nikterak nechybil. Mladá ředitelka si&nbsp;přinesla z&nbsp;domova znamenité vychování. Několika maličkostmi u&nbsp;stolu udělala z&nbsp;prostého oběda hostinu a&nbsp;zvláště děda Humberto si&nbsp;před svým odchodem liboval, že&nbsp;„ta holka zavedla konečně způsoby, jaké se&nbsp;sluší osobám, k&nbsp;nimž chodí králové na&nbsp;návštěvu“. Mimoto byla Anežka velmi hospodárná. Několik generací úřednických kariér měla v&nbsp;krvi a&nbsp;z&nbsp;toho umění, jak počítat s&nbsp;málem a&nbsp;jak z&nbsp;mála udělat mnoho. Necouvla před žádnou prací, která ji&nbsp;čekala, ráno byla první na&nbsp;nohou, aby ostatním uvařila snídani, večer po&nbsp;představení sedala s&nbsp;jehlou v&nbsp;ruce a&nbsp;spravovala garderobu nebo šila novou. A&nbsp;do&nbsp;třetice všech potřebných ctností milovala zvířata. Nedovedla projít stájí neb podél klecí, aby se&nbsp;nepomazlila se&nbsp;vším tvorstvem kolem a&nbsp;nedala každému nějaký pamlsek. Šla-li do&nbsp;města nakupovat, měla vždy o&nbsp;tašku více, aby do&nbsp;ní&nbsp;z&nbsp;kapesného, které jí&nbsp;posílali rodiče, nakoupila mrkve, tuřínu, jablek, oříšků, žemlí, cukru a&nbsp;odřezků masa. Zanedlouho byl každý její návrat z&nbsp;trhu provázen velkým křikem, jekem, dupotem a&nbsp;pobíháním za&nbsp;mřížemi menažérie i&nbsp;veselým ržáním v&nbsp;konírnách. Z&nbsp;opičince trčelo padesátero chlupatých praciček, které růžovým vějířkem lysých prstů žebronily o&nbsp;dárek. Mývalové, lišky, vlk, jezevec, medvědi stáli u&nbsp;mříže nebo sítě na&nbsp;zadních nohou, lvi a&nbsp;tygři se&nbsp;tlačili k&nbsp;železným tyčím, aby ji&nbsp;zdaleka mohli zahlédnout, papouškové se&nbsp;čepýřili a&nbsp;křičeli svou vlastní chválu, vlnité ovce byly sraženy v&nbsp;popředí kotce, cvičené husy kejhaly a&nbsp;starý kozel Modrovous, kterému děda Humberto barvil dlouhé vousy krásnou azurovou barvou, div nevyrazil branku své ohrádky. Modrovous se&nbsp;čtyřmi bílými kozami vlastně nic neuměl a&nbsp;vystupoval v&nbsp;cirkuse jen někdy v&nbsp;pantomimách, když znázorňovali útěk sedláků před cizím vojskem. Pak se&nbsp;hnal divokým úprkem za&nbsp;letícím hejnem hus a&nbsp;za&nbsp;jásotu dětí přeskakoval nejkrkolomnější překážky. Bylo to&nbsp;málo, co&nbsp;za&nbsp;své neutišitelné žroutství poskytoval, jinak působil jen samé neplechy, ale vozili ho&nbsp;světem, protože se&nbsp;věřilo, že&nbsp;kozy zahánějí od&nbsp;zvěřinců nákazy. Cirkus je&nbsp;pln všelijakých pověr a&nbsp;humbertovští lidé nemálo oceňovali, že&nbsp;se&nbsp;nová principálka od&nbsp;první chvíle všemu přizpůsobila. Krátce po&nbsp;svatbě ji&nbsp;zachytila babička Humbertová za&nbsp;ruku, když chtěla položit spravený kostým na&nbsp;postel.</span></p>
          <p class="chunk" data-nb-ref-number="20" data-nb-words="22" data-nb-chars="123"><span class="idea" data-nb-ref-number="20" id="idea20" data-nb-words="22" data-nb-chars="123">„Nom de&nbsp;Dieu, ma&nbsp;chère,“ vykřikla stará jarmarečnice, „jen to&nbsp;ne, jen to&nbsp;ne. Kostým přes postel – půl roku bez vystoupení!“</span></p>
          <p class="chunk" data-nb-ref-number="21" data-nb-words="27" data-nb-chars="151"><span class="idea" data-nb-ref-number="21" id="idea21" data-nb-words="27" data-nb-chars="151">Anežka zvedla obočí, pokývala hlavou a&nbsp;od&nbsp;té&nbsp;doby vždycky hned kostým zavěšovala. Bylo jí&nbsp;jasno, že&nbsp;je&nbsp;ve&nbsp;světě, který má&nbsp;své zvláštní, ale pevné řády.</span></p>
          <p class="chunk" data-nb-ref-number="22" data-nb-words="306" data-nb-chars="1815"><span class="idea" data-nb-ref-number="22" id="idea22" data-nb-words="306" data-nb-chars="1815">Všecko tedy slibovalo nejblaženější budoucnost, kdyby cirkus nebyl věčná hra se&nbsp;smrtí. Začalo se&nbsp;to&nbsp;tím, že&nbsp;tygřice Miuma měla mít mladé, ale v&nbsp;tom choulostivém čase se&nbsp;nachladila a&nbsp;přes všechnu péči pěstitelů zašla. Tygr Paša osaměl a&nbsp;zřejmě se&nbsp;trudil. Anežka byla jediná, která docházela k&nbsp;jeho kleci s&nbsp;mazlivým voláním a&nbsp;s&nbsp;něžnými slovíčky. Mužští mysleli, že&nbsp;šelmy nelze zvládnout jinak než úděsem a&nbsp;zastrašováním. Paša byl pln nedůvěry k&nbsp;lidem a&nbsp;dost dlouho to&nbsp;trvalo, než si&nbsp;zvykl na&nbsp;štíhlou ženskou postavu, která přinášela kousky masa i&nbsp;mimo čas krmení a&nbsp;nikdy mu&nbsp;neublížila. Pak už&nbsp;ji&nbsp;netrpělivě čekal, a&nbsp;jak se&nbsp;objevila, třel ucho a&nbsp;krk a&nbsp;pak celý bok o&nbsp;mříž, vydávaje tiché kňourání, kterým prosil o&nbsp;pomazlení. Anežka vztáhla ruku a&nbsp;škrabala jej lehce, pak vydatněji v&nbsp;naježené srsti. Sklopil uši a&nbsp;byl by&nbsp;zřejmě vydržel tuto líbeznou hru celé hodiny. Když osiřel, stupňovala se&nbsp;jeho náklonnost k&nbsp;Anežce přímo v&nbsp;lásku. Nezajímal se&nbsp;o&nbsp;nic jiného než o&nbsp;ni, přicházela-li, skákal za&nbsp;mříží jako divý, odcházela-li, kňučel lítostí a&nbsp;dal se&nbsp;pak do&nbsp;neúkojného pobíhavého přešlapování podél mříže. Byl to&nbsp;opravdu krásný bengálský tygr v&nbsp;plné síle čtyřletého samce. Anežka stále naléhala na&nbsp;tchána, aby k&nbsp;němu zase opatřil tygřici. Než se&nbsp;nějaká našla, pokoušel se&nbsp;starý Berwitz zabavit Pašu tím, že&nbsp;by&nbsp;ho&nbsp;vycvičil k&nbsp;společnému vystoupení se&nbsp;lvem Sultánem. Dalo to&nbsp;dost práce, než se&nbsp;obě zvířata v&nbsp;přitažených klecích natolik sblížila, že&nbsp;se&nbsp;mohli odvážit vpustit je&nbsp;do&nbsp;společné klece bez rvačky. Když se&nbsp;to&nbsp;podařilo, začal Berwitz s&nbsp;drezúrou. Po&nbsp;prvních kouscích chtěl je&nbsp;naučit, aby usedli k&nbsp;závěru na&nbsp;vysoké podstavce, mezi nimiž by&nbsp;se&nbsp;krotitel obecenstvu uklonil. Bylo to&nbsp;k&nbsp;jaru, cirkus tehdy zrovna zabočil do&nbsp;Švýcar. Když byli v&nbsp;Churu, přišly najednou teplé větry, z&nbsp;temen Alp válo podjaří všelikými vůněmi.</span></p>
          <p class="chunk" data-nb-ref-number="23" data-nb-words="24" data-nb-chars="145"><span class="idea" data-nb-ref-number="23" id="idea23" data-nb-words="24" data-nb-chars="145">„Paša je&nbsp;nějaký neklidný,“ řekla jednoho večera Anežka tchánovi, ,,dejte si, tatínku, na&nbsp;něho pozor. Dnes po&nbsp;mně sekl prackou. Jde na&nbsp;něho jaro.“</span></p>
          <p class="chunk" data-nb-ref-number="24" data-nb-words="21" data-nb-chars="110"><span class="idea" data-nb-ref-number="24" id="idea24" data-nb-words="21" data-nb-chars="110">„Paša je&nbsp;prevít,“ odpověděl tchán. „Mám vždy při sobě pár pistolí. Ale ty&nbsp;k&nbsp;němu chodíš jen tak, ty&nbsp;mu&nbsp;nevěř.“</span></p>
          <p class="chunk" data-nb-ref-number="25" data-nb-words="200" data-nb-chars="1193"><span class="idea" data-nb-ref-number="25" id="idea25" data-nb-words="200" data-nb-chars="1193">Ráno se&nbsp;opakovalo v&nbsp;cirkusové kleci cvičení s&nbsp;podstavci. Paša se&nbsp;dlouho vzpíral skočit nahoru. Konečně ho&nbsp;Berwitz k&nbsp;tomu přiměl a&nbsp;Paša se&nbsp;tam usadil se&nbsp;zlým zeleným leskem v&nbsp;očích, supě a&nbsp;prskaje. Sultán zatím pobíhal v&nbsp;protějším koutě mříže. Nyní došlo na&nbsp;jeho apel. Bič zapráskal. „Sultán – hop!“ Sultán zarejdil zadkem až&nbsp;do&nbsp;kouta, pak se&nbsp;přikrčil a&nbsp;velkým skokem těžce dopadl na&nbsp;podstavec. Skok byl příliš prudký, podstavec se&nbsp;převrhl a&nbsp;lev na&nbsp;odskoku vrazil do&nbsp;podstavce Pašova. Paša sklopil uši, zafuněl a&nbsp;přikrčil se. A&nbsp;tu&nbsp;udělal Bernhard Berwitz osudnou chybu, že&nbsp;chtěl rychle zvednout padlý podstavec. Jak se&nbsp;sehnul, Paša skočil. Prackami mu&nbsp;dopadl na&nbsp;pravou paži, kterou drápy rozdrásal. Jeho strašné tesáky se&nbsp;zahryzly Berwitzovi do&nbsp;stehna. Krmič, který stál u&nbsp;klece s&nbsp;vidlicí, spustil křik a&nbsp;běžel na&nbsp;druhou stranu klece, aby Pašu odehnal. Nemohl ho&nbsp;však zasáhnout, protože vyděšený Sultán běhal podle mříží a&nbsp;Paša vlekl svou oběť do&nbsp;středu klece. Anežka v&nbsp;tu&nbsp;dobu poklízela ve&nbsp;voze, když zaslechla křik lidí a&nbsp;řvaní lva. Vyrazila ihned skokem přes schůdky a&nbsp;pádila do&nbsp;stanu. Jak rozhrnula oponu, viděla, co&nbsp;se&nbsp;stalo. Velitelsky vykřikla: „Pašo!“ Tygr na&nbsp;její zavolání zvedl hlavu.</span></p>
          <p class="chunk" data-nb-ref-number="26" data-nb-words="2" data-nb-chars="13"><span class="idea" data-nb-ref-number="26" id="idea26" data-nb-words="2" data-nb-chars="13">„Pašo! Pusť!“</span></p>
          <p class="chunk" data-nb-ref-number="27" data-nb-words="136" data-nb-chars="803"><span class="idea" data-nb-ref-number="27" id="idea27" data-nb-words="136" data-nb-chars="803">Paša se&nbsp;sklonil, aby pustil nebohého Berwitze. V&nbsp;té&nbsp;vteřině zazněl výstřel. Paša nějak změkl v&nbsp;kříži, vycenil zuby, ale zapotácel se. Petr Berwitz, který zatím byl doběhl z&nbsp;koníren, nabíjel podruhé. Bylo to&nbsp;zbytečné, tygr se&nbsp;položil. S&nbsp;krmičem zahnali lva do&nbsp;kouta a&nbsp;vytáhli omdlelého otce. Za&nbsp;chvíli s&nbsp;ním ujížděli do&nbsp;nemocnice. Probudil se&nbsp;tam a&nbsp;usmál se, spatřiv nad sebou Antoinette i&nbsp;Anežku. Lékaři ujistili rodinu, že&nbsp;rány nejsou smrtelné a&nbsp;že&nbsp;jim tatínka za&nbsp;pár týdnů vrátí. Cirkus Humberto odjížděl do&nbsp;Curychu bez svého šéfa seniora. A&nbsp;už&nbsp;se&nbsp;s&nbsp;ním neshledal. Bernhard Berwitz dostal z&nbsp;Pašových drápů, plných zetlelého masa, prudkou otravu krve. V&nbsp;Inšpruku obdržel Petr matčin dopis, v&nbsp;němž mu&nbsp;oznamovala, že&nbsp;tatínek umřel, že&nbsp;ho&nbsp;pohřbí na&nbsp;churském hřbitově a&nbsp;pak že&nbsp;odjede za&nbsp;rodiči do&nbsp;Savojska.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="28" data-nb-words="4" data-nb-chars="23"><span class="idea" data-nb-ref-number="28" id="idea28" data-nb-words="4" data-nb-chars="23"><p>Jezdecký. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./cirkus_humberto_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>